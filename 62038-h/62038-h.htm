<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=UTF-8" />
 <title>
  Le cronache italiane nel Medio Evo, di Ugo Balzani
 </title>
 <link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin-left: 1em; text-indent: -1em; font-size: 95%;}
.narrow {width: 80%; padding-left: 10%; padding-right: 10%;}
.blocktitle {margin: 2em 5% 1em 45%; font-size: 90%; text-align: justify;}
.blocktitle p {margin-left: 1em; text-indent: -1em;}
p.indl {text-align: left; margin-left: 5%;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 130%; margin-top: 1em; margin-bottom: 3em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.dedica {page-break-before: always; text-align: center; font-size: 120%; padding-top: 3em; padding-bottom: 3em;}
div.dedica p {text-align: inherit;}
div.somm {page-break-before: always; padding-top: 3em; margin: 0em 5%;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.tiny {width: 10%; margin-left: 45%; margin-right: 45%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
@media handheld {
hr.silver {display: none;}
}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.spaced6 {margin-left: 6em;}
.spaced1 {margin-left: 1.5em;}

.pad4 {margin-top: 4em;}
.pad2 {margin-top: 2em;}

.x-small {font-size: 70%;}
.small {font-size: 85%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1.2em; font-size: 95%;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
@media handheld {
  .covernote {visibility: visible; display: block;}
}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i02 {margin: 0; padding-left: 3em; text-indent: -2em;}
.poem p.i08 {margin: 0; padding-left: 3em; text-indent: 4em;}
.dotted {letter-spacing: .2em;}

    </style>
  </head>
<body>

<div class="booktitle">
<h1>
LE<br />
CRONACHE ITALIANE<br />
NEL MEDIO EVO
</h1>
</div>

<hr class="silver" />

<div class="titlepage">
<p class="main-t">
<span class="small">LE</span><br />
CRONACHE ITALIANE<br />
<span class="x-small">NEL MEDIO EVO</span>
</p>

<p class="pad2 small">
DESCRITTE
</p>

<p class="x-small">
DA
</p>

<p class="x-large g">
UGO BALZANI
</p>

<hr class="pad2 tiny" />
<p class="x-small">
SECONDA EDIZIONE RIVEDUTA
</p>
<hr class="tiny" />

<div class="blocktitle">
<p>
Le cronache portano le azioni, i soli
tempi rivelano l'individuo.
</p>

<p>
<span class="smcap spaced6">L. Tosti</span>, <i>La Contessa Matilde</i>.
</p>
</div>

<p class="pad4">
ULRICO HOEPLI<br />
<span class="x-small">EDITORE-LIBRAIO DELLA REAL CASA</span><br />
<span class="small">MILANO</span><br />
—<br />
1900
</p>
</div>

<div class="verso">
<hr class="mid" />
<p>
PROPRIETÀ LETTERARIA
</p>

<p>
36-900. — Firenze, Tip. di S. Landi, dirett. dell'<i>Arte della Stampa</i>
</p>
<hr class="mid" />
</div>

<div class="dedica">
<p>
A
</p>

<p>
TERENZIO MAMIANI DELLA ROVERE
</p>

<p>
IN ATTESTATO
</p>

<p>
DI REVERENZA E DI AFFETTO
</p>
</div>

<div class="chapter">
<p>
<span class="pagenum" id="Page_vii">[vii]</span>
</p>

<h2 id="prefazione">PREFAZIONE</h2>
</div>

<p>
Inteso a far noti popolarmente i cronisti italiani
del Medio Evo, io ho cercato di togliere
ogni ingombro di erudizione da questo libro e
presentarlo ai lettori il più semplice e spedito di
citazioni che si potesse. Ché se non m'è riuscito
di tenermi più strettamente a questo metodo,
n'è cagione l'avere io tentato per quanto sapevo,
di fare un lavoro il quale non riuscisse del tutto
inutile anche agli eruditi poiché questo, a mia
notizia, è il primo tentativo che siasi fatto di raccogliere
espressamente in un libro tuttaquanta
la storia della cronografia medioevale italiana.
Perciò ho procurato di studiare con diligenza
nelle migliori edizioni il testo degli autori dei
quali tengo parola, e prima di profferirne definitivo
giudizio, ho procurato di vedere quanto sopra
ciascuno autore altri ha pensato o scritto.
</p>

<p>
<span class="pagenum" id="Page_viii">[viii]</span>
</p>

<p>
Per quel che si riferisce alla struttura del libro,
se talora mi sono diffuso alquanto nel tratteggiare
i vari periodi storici che questo lavoro attraversa,
io spero che mi sarà perdonato da chi pensi che
non è facile nè sarebbe buon metodo parlar di storici
e tacere sui tempi nei quali essi han vissuto
e dei quali scrissero. Così anche mi è spesso accaduto
di dilungarmi a narrare le vite degli scrittori
dei quali esaminavo i lavori. L'ho fatto perché
mi è parso narrandole di chiarir meglio i tempi
che essi descrissero e le ragioni delle opere loro,
giacché la storia del Medio Evo è stata detta in
Italia più che altrove da uomini che parteciparono
largamente ai fatti di cui ci lasciarono memoria,
e ciò dai primi agli ultimi tempi, da
Cassiodoro e Gregorio Magno fino ad Albertino
Mussato, a Dino Compagni, a Giovanni Villani.
</p>

<p>
Per far meglio conoscere l'indole, la natura e
lo stile delle diverse cronache, ho recato di esse
nel libro molti e lunghi frammenti volgarizzati
dai testi. In tal modo que' vecchi cronisti nelle
ingenue pagine loro descriveranno sé stessi alla
memoria e alla fantasia del lettore assai meglio
che non varrebbe a descriverli l'amoroso ma incerto
tentare di uno scrittore moderno. Questi
frammenti erano già stati tradotti da mia moglie
che ha dato veste inglese a tutto il libro e diviso
con me in larghissima parte la fatica e il
piacere del compilarlo. Nel voltarli ora io in italiano,
<span class="pagenum" id="Page_ix">[ix]</span>
ho cercato com'ella avea fatto di tenermi
il più che potevo fedele alla lettera dei testi, ma,
dove alcuni d'essi per la oscura e intralciata latinità
si opponevano ad una traduzione letterale,
mi sono sforzato d'accostarmi al concetto degli
autori quanto meglio e più precisamente ho saputo
farlo. Il numero dei libri dei quali mi son
dovuto giovare è stato di necessità assai grande,
e poiché non potevo mentovarli tutti, ho cercato
almeno di professare la gratitudine mia ricordando
quelli da cui ho ricavato maggior profitto.
È superfluo poi l'avvertire che non essendo questo
uno studio critico sulle fonti ma una storia
descrittiva della nostra cronografia, ho di proposito
evitato ogni discutere intorno alle sorgenti
da cui ciascun cronista è venuto attingendo. Del
pari non si fa discorso, o di rado e solo fuggevolmente,
dei lavori che si son pubblicati e si
pubblicano ad ogni ora intorno alla critica dei
testi, ma ho speranza che coloro i quali hanno
familiarità con siffatti lavori, non vorranno perché
io ne taccio mettermi tra quelli che li ignorano
e scusano il peccato della ignoranza con
una sciocca mostra di dispregio. Ma costoro per
fortuna ed onore degli studî nostri son rari, e la
critica storica italiana, memore di sue tradizioni,
cresce sempre più in fiore e dà frutti.
</p>

<p>
Questo libro fu prima pubblicato in inglese per
incarico e cura di una poderosa società che con
<span class="pagenum" id="Page_x">[x]</span>
larghe vedute e concetti vasti s'affatica di spargere
la cultura cristiana dovunque la lingua inglese
è parlata o si legge, e stima a ragione questa
cultura essere universale e non doversi disgiungere
dal pensiero moderno<a class="tag" id="tag1" href="#note1">[1]</a>. Sebbene sieno corsi
sol pochi mesi da che la edizione inglese fu pubblicata,
già nell'intervallo son venuti fuori altri
studî intorno a parecchi testi e io ho procurato
per quanto ho potuto di vederli e aiutarmene, ed
anche ho cercato di corregger qua e là talune
imperfezioni secondo che io stesso le scoprivo o
m'erano indicate da qualche benevolo. Tra questi
ringrazio particolarmente il conte Costantino Nigra
che non solo mi additò un errore ma, come
si vedrà a suo luogo, volle indicarmi la via di
correggerlo, e ringrazio l'autore dell'insigne libro
sul Sacro Romano Impero, il professor Bryce dell'Università
di Oxford a cui debbo alcuni utili
suggerimenti per questa edizione. All'amico mio
avvocato Scipione Lupacchioli son grato per la
critica arguta e vigorosa colla quale accompagnò
la compilazione del mio lavoro man mano che
lo scrivevo. Da ultimo amo rendere anche qui
reverente tributo alla memoria del canonico Robertson
di Canterbury il quale innanzi ch'io li
mandassi la prima volta alla stampa, lesse ed onorò
di consigli i primi capitoli di questo libro. Pur
<span class="pagenum" id="Page_xi">[xi]</span>
troppo la morte gli tolse di continuare nell'amorevole
ufficio, e certo molti in Inghilterra lo rimpiangono
meco per le nobili e gentili qualità del
cuore, mentre e in Inghilterra e in Italia è rimpianto
da quanti ne studiarono i libri ed ammirarono
in essi la dottrina vasta e quella calma
ed acuta serenità di giudizio che ci fa fede della
bontà di chi scrive ed è tra le prime doti e più
necessarie a chi va cercando il vero nella storia<a class="tag" id="tag2" href="#note2">[2]</a>.
</p>

<p class="indl">
Oxford, 21 settembre 1883.
</p>

<p class="indr">
<span class="smcap">Ugo Balzani.</span>
</p>

<div class="somm">
<p>
<span class="pagenum" id="Page_xiii">[xiii]</span>
</p>

<h2>
INDICE
</h2>

<p class="center">
<span class="smcap">Capitolo</span> I — <a href="#cap1"><i>Pag.</i> 1</a>
</p>

<p class="blockquote">
L'arte storica decade col decadere di Roma — Si ravviva durante la età gotica — Cassiodoro.
Sue dignità e tendenza politica delle opere sue. La perduta
storia dei Goti e i «Libri Epistolarum Variarum» — Compendio della
storia di Cassiodoro compilato dal goto Giordane — Dissensi tra Romani
e Goti fomentati da Bizanzio — Guerra gotica narrata da Procopio di Cesarea.
Pregi e importanza di questo scrittore — Scrittori minori.
</p>

<p class="center">
<span class="smcap">Capitolo</span> II —  <a href="#cap2"><i>Pag.</i> 39</a>
</p>

<p class="blockquote">
Calamitose condizioni d'Italia nel primo periodo della invasione longobarda — Gregorio
il Grande. Raccolta delle sue lettere. Altissima importanza di
esse per la storia d'Italia. I libri dei Dialoghi — Editto di Rotari — La
«Origo Langobardorum» e scritti minori fino a Paolo Diacono — Vita di
Paolo Diacono, sue opere e specialmente sua storia dei Longobardi.
</p>

<p class="center">
<span class="smcap">Capitolo</span> III   —      <a href="#cap3"><i>Pag.</i> 87</a>
</p>

<p class="blockquote">
Decadenza della cronografia italiana — Il «Liber Pontificalis» — «Gesta Episcoporum
Neapolitanorum» — Agnello Ravennate — Scritti polemici di Ausilio
e Vulgario — I monasteri e le invasioni saraceniche — Farfa: la «Constructio,»
le vite dei santi Vulturnensi, la «Destructio» — Montecassino: il
«Chronicon Sancti Benedicti Casinensis» — I cataloghi e le traslazioni
dei Santi — La Historia di Erchemperto e l'Anonimo Salernitano — Andrea
da Bergamo — Panegirico di Berengario — Stato della cultura laica in Italia — Liudprando — Scritti
imperialisti — Benedetto di Sant'Andrea — Cronaca
veneta di Giovanni Diacono.
</p>

<p>
<span class="pagenum" id="Page_xiv">[xiv]</span>
</p>

<p class="center">
<span class="smcap">Capitolo</span> IV   —   <a href="#cap4"><i>Pag.</i> 141</a>
</p>

<p class="blockquote">
Movimento intellettuale del secolo undecimo e del dodicesimo — Riforma della
Chiesa — Risveglio della cultura ecclesiastica e delle indagini storiche nei
monasteri — Regesti e cronache monastiche — Il monastero di Farfa e le
opere di Gregorio di Catino. «Chronicon Vulturnense» — Rinascenza artistica
e letteraria di Montecassino promossa dall'abate Desiderio. Il monaco
Amato e la storia dei Normanni. Leone Marsicano e Pietro diacono,
storici di Montecassino — Scritti storici dell'Italia meridionale — Cronaca
del monastero della Novalesa.
</p>

<p class="center">
<span class="smcap">Capitolo</span> V   —     <a href="#cap5"><i>Pag.</i> 177</a>
</p>

<p class="blockquote">
I continuatori del Libro Pontificale: Bruno da Segni. Guiberto di Toul. Paolo
di Bernried. «Annales Romani.» Pandolfo. Bosone — Scritti polemici.
San Pier Damiani. «Liber ad Amicum» di Bonizone — La Vita di Anselmo
da Lucca — La Vita della contessa Matilda di Donizone — Le lettere
di Gregorio VII.
</p>

<p class="center">
<span class="smcap">Capitolo</span> VI   —     <a href="#cap6"><i>Pag.</i> 213</a>
</p>

<p class="blockquote">
Nuove fasi del pensiero italiano dal dodicesimo secolo al decimoquarto — Scrittori
meridionali dei tempi normanno e svevo — Saba Malaspina — Storici del
Vespro Siciliano — Vite dei Papi — Vita di Cola di Rienzo — Scrittori municipali
lombardi del primo periodo — Ottone di Frisinga — Altri cronisti
imperiali — Storie generali — Fra Salimbene da Parma — Cronisti di varie
città dell'alta e della media Italia — Cronisti di Lombardia e della Marca
Trivigiana — Albertino Mussato.
</p>

<p class="center">
<span class="smcap">Capitolo</span> VII    —     <a href="#cap7"><i>Pag.</i> 279</a>
</p>

<p class="blockquote">
Cronisti delle repubbliche marinare — Cronache di Venezia: Martino da Canale
e Andrea Dandolo — Gli Annalisti di Genova da Caffaro a Giacomo
D'Oria — Pisa: Le «Gesta triumphalia». Bernardo Marangone — I cronisti
della rimanente Toscana e principalmente i Fiorentini: I Malispini. Dino
Compagni. I Villani.
</p>
<hr />
</div>

<div class="chapter">
<p>
<span class="pagenum" id="Page_1">[1]</span>
</p>

<p class="title">
LE CRONACHE ITALIANE NEL MEDIO EVO
</p>

<h2 id="cap1"><span class="smcap">Capitolo I</span></h2>

<p class="blockquote narrow">
L'arte storica decade col decadere di Roma — Si ravviva durante la età gotica — Cassiodoro.
Sue dignità e tendenza politica delle opere sue. La perduta
storia dei Goti e i «Libri Epistolarum Variarum» — Compendio della
storia di Cassiodoro compilato dal goto Giordane — Dissensi tra Romani
e Goti fomentati da Bizanzio — Guerra gotica narrata da Procopio di Cesarea.
Pregi e importanza di questo scrittore — Scrittori minori.
</p>
</div>

<p class="pad2">
Colla decadenza di Roma e lo sfasciarsi lento della
unità latina fiaccandosi il nervo della vita all'Italia,
s'era dileguata da essa la potenza e l'arte dello scrivere
storie. L'antichità moriva in Occidente e con
essa veniva meno la vasta luce della civiltà sua. Da
secoli eran cessate le magnifiche ispirazioni di Tito
Livio e la incisiva parola di Tacito era fatta muta.
A poco a poco ogni fonte di ricordi s'era così inaridita,
che al quinto secolo la buia e malcerta storia
di quella età dolorosa vuolsi cercare a fatica tra i
pochi scrittori che si mostravano ancora e i più non
erano storici neppur di nome. Ammiano Marcellino,
Prudenzio, Claudiano, Rutilio Numaziano, Olimpiodoro
e con San Girolamo i principali Padri della
<span class="pagenum" id="Page_2">[2]</span>
Chiesa, ecco le scarse sorgenti a cui si volge ora lo
storico che tenta d'investigar quel passato, ed è naturale
che venissero meno le memorie della vita là
dove la vita stessa languiva. Nè, mentre si spegneva
la storia dei Latini, poteva nascer d'un subito quella
dei primi popoli invasori. Mancava l'arte in costoro,
e non potevano mutare in istoria le tradizioni vive
dei loro canti senza prima imparar quest'arte in Italia
o trovare almeno tra i vinti chi prendesse a narrare
le loro vicende. Per giungere a questo era necessario
che vinti e vincitori mescolati insieme si
confondessero in una aspirazione comune, e mentre
gli uni infiltravano sangue nuovo nelle stanche vene
d'Italia, gli altri lo fecondassero con quel che avanzava
dell'antica sapienza. Una siffatta fusione che non
potea farsi coi primi invasori parve un momento effettuabile
coi Goti, e nel tempo loro risorgendo a un
tratto il culto delle memorie può dirsi che abbian
principio le narrazioni e i documenti storici del medio
evo.
</p>

<p>
Certo di tutti i popoli germanici il gotico era il meglio
temprato a civiltà, il più capace di assimilarsi la
cultura latina e d'intrecciarsi alle antiche stirpi tra
cui era disceso recando nuovi elementi di vita. Quando
la luce del cristianesimo penetrava in Germania, trovò
pronto a propagarla il linguaggio dei Goti, ed Ulfila
traducendo in gotico la Bibbia gettò le prime fondamenta
delle lingue e delle letterature germaniche<a class="tag" id="tag3" href="#note3">[3]</a>.
<span class="pagenum" id="Page_3">[3]</span>
Popolo forte e originale, da lungo e di frequente in
commercio colle nazioni latine e coi Greci di Bizanzio,
i Goti non ignoravano le tradizioni intellettuali di
Roma, nè potevano accostarsi con tutto rozzo dispregio
alle opere dell'arte greco-romana o a quella
sapienza legislatrice che stava per sintetizzarsi tutta
quanta nella raccolta Giustinianea. E come in questi
barbari men rudi era una cotale capacità d'intendere
le tradizioni dell'antico, così queste ancor vive nella
loro caduta avevano in sé tanto di forza da attirarli
e costringerli ad ammirazione e a rispetto. Se il compaginarsi
del doppio elemento in una forte nazione
fosse stato possibile, solo sarebbe stato possibile coi
Goti e solo in quel tempo. La maestà dell'Impero
era ancor grande e non pativa ancora l'ingiuria della
noncuranza. Più tardi dopo molti contrasti e guerre
lunghe e disastri, smunta dissanguata spoglia d'abitatori,
cupidamente desiderata e mal difesa dai Greci,
<span class="pagenum" id="Page_4">[4]</span>
l'Italia non avrà più forze in sé d'aiuto, e i nuovi
invasori potranno calpestar senza cura le ultime reliquie
della scaduta civiltà romana. Ma per allora era
altrimenti, e in quel supremo albore di vita il regno
di Teodorico sembra mirar del continuo a riunire in
un fascio le forze germaniche e le romane affratellando
i due popoli in comunione d'affetti e di pensieri.
Cassiodoro che tenne le più alte cariche dello
Stato da Teodorico a Vitige per un tratto lunghissimo
della dominazione gotica, cercando quanto era da lui
di dar ferme radici al nuovo regno, volse a questa
riunione tutto il potere dell'ingegno suo. «Siam nel
proposito, se Iddio ci aiuti, di far che i sudditi nostri
si dolgano d'esser troppo tardi venuti al nostro
dominio.» Così esclamava Cassiodoro per bocca di
Teodorico, e queste parole in cui si ripone il concetto
fondamentale della sua mente, come un ago magnetico
gli puntano innanzi una via che vuole esser
seguìta senza oscillare.
</p>

<p>
Finché resse la cosa pubblica, Cassiodoro concordò
a questa le opere sue letterarie e ne trasse aiuto per
tendere alla mèta prefissa, onde bene può dirsi che
egli rappresenta l'età sua così nelle lettere come nella
politica. La corte di Teodorico, animata da lui, si
fe' centro in breve ai più colti ingegni di quel tempo,
e in essa furono originate molte opere per le quali
calò al medio evo la conoscenza del sapere antico.
La scuola dei grammatici Donato, Macrobio, Marciano
Capella, scende di questi anni a congiungersi
con Prisciano e Cassiodoro dai quali l'età di mezzo
imparerà ammirando lo stile intralciato e la latinità
<span class="pagenum" id="Page_5">[5]</span>
gonfia ed oscura. La filosofia aristotelica prenderà
impero sulle menti medioevali per mezzo del maggiore
erudito allora vivente, Severino Boezio, nobilissimo
uomo fatto immortale dalle sue sventure e dal libro
ch'esse gl'ispirarono a conforto. Quello che fra tanto
rivolgimento d'uomini e di pensieri non era morto
dell'antica sapienza, ripullulava in questi uomini i
quali in certa guisa cristallizzandola la rendeano accettevole
alle generazioni future. Nè i Goti se ne tennero
in tutto lontani. Alcuni tra essi, per quanto
pare, s'avvicinarono ai dotti romani e ne seguirono
l'esempio e le usanze studiose. Non è ben chiaro se
vissero veramente i filosofi goti Atanarido, Ildibaldo
e Marcomiro menzionati in alcun luogo, ma senza
dubbio Teodato parente di Teodorico e più tardi re
egli stesso inclinava agli studî filosofici e seguiva
Platone; la vittima di costui Amalasunta regina fu
pei suoi tempi donna di rarissima cultura, e al goto
Giordane dovrò rivolgermi di corto dopo aver discorso
di Cassiodoro del quale per buona fortuna
egli compendiò la storia dei Goti ora perduta.
</p>

<p>
Magno Aurelio Cassiodoro Senatore, nato, secondo
ogni probabilità, a Squillace<a class="tag" id="tag4" href="#note4">[4]</a> da nobilissima famiglia<a class="tag" id="tag5" href="#note5">[5]</a>
e fin da giovane entrato nella vita pubblica,
<span class="pagenum" id="Page_6">[6]</span>
teneva con quella parte del patriziato romano che
riputò opportuno fondere in una le sorti della patria
e quelle dei barbari. Seguiva in questo le tradizioni
del padre che ebbe nobili incarichi sotto Odoacre e
raggiunse i massimi onori sotto Teodorico. Iniziato
dal padre, il giovane Cassiodoro percorse anch'egli
il suo cammino con Teodorico, il quale in premio
d'un suo panegirico<a class="tag" id="tag6" href="#note6">[6]</a> lo nominò Questore e poi di
grado in grado sollevatolo a dignità altissime gli diè
in mano molte fra le cure maggiori dello Stato. Ciò
valse a determinar sempre più l'indole dei lavori
suoi letterari e a farla concorde allo scopo politico
della sua vita. E prima è da menzionare una breve
cronaca, intesa a glorificare i Goti e gonfia d'ampollose
lodi per Teodorico, meschina opera e grave di
errori indicati e censurati severamente da Teodoro
<span class="pagenum" id="Page_7">[7]</span>
Mommsen innanzi al quale Cassiodoro trova di rado
favore<a class="tag" id="tag7" href="#note7">[7]</a>. D'assai maggior pregio invece e tali da
onorarsene la erudizione del tempo suo sembrano
essere stati i dodici libri della sua storia gotica sui
quali peraltro pesa a ragione il sospetto di soverchia
parzialità verso i Goti. Ma questa storia andò presto
smarrita e solo ci avanza di giudicarne in modo imperfetto
dal compendio che ce ne lasciò Giordane.
L'intendimento del libro apparisce dalle parole colle
quali il re Atalarico annunzia al Senato Romano
l'innalzamento di Cassiodoro a Prefetto del Pretorio.
Non solo, egli dice, Cassiodoro ha magnificato i suoi
signori presenti, ma rifacendosi indietro, «si distese
anche sulla antica nostra prosapia imparando col
leggere quello che appena ricordavano in lor tradizioni
i nostri canuti. Egli dalle latebre dell'antichità
trasse i re de' Goti nascosti per lungo oblìo.
Egli restituì l'antica nobiltà di sangue agli Amali,
dimostrando aperto la stirpe nostra essere stata
regale per diciassette generazioni. Fe' diventare
storia romana la origine dei Goti<a class="tag" id="tag8" href="#note8">[8]</a> raccogliendo
quasi in ghirlanda i germi fioriti che prima si dispergevan
<span class="pagenum" id="Page_8">[8]</span>
qua e là pe' campi dei libri. Considerate
quanto in lodarci v'amò colui che dimostrò esser
mirabile fin dall'antichità la nazione del vostro
principe, affinché come foste sempre ritenuti nobili
così imperasse sopra voi una antica progenie di
re.»<a class="tag" id="tag9" href="#note9">[9]</a> Lo scopo politico del libro si mostra qui
chiaro. Ai Romani tanto più alteri di loro storia
quanto più era scadente la grandezza reale di Roma,
riusciva opportuno il dire che questi barbari calati
di Germania a divider con loro la patria, avevano
anch'essi nobiltà d'origine e storia gloriosa. A ciò,
dice il Wattenbach, intese la erudizione di Cassiodoro.
«Che i Goti e i Geti fossero un sol popolo
già da lungo tempo era facilmente creduto, ma
nessuno aveva ancora cercato di dimostrarne la
parentela. Fe' ciò Cassiodoro. Intrecciò le memorie
propriamente storiche dei Goti, il contenuto dei
loro canti, con quanto intorno ai Geti egli trovò
presso i Romani ed i Greci, e poiché così gli uni
come gli altri dai Greci erano detti Sciti, risalì
la intera storia primitiva degli Sciti e senza esitare
chiamò donne gotiche anche le Amazzoni. Così gli
Amali di cui lo splendore era narrato dalle saghe
gotiche, apparivano ora come i discendenti immediati
di Zamolclii e di Sitalchi, e i Romani potevano
trovare in ciò un conforto all'amarezza della
signoria straniera.»<a class="tag" id="tag10" href="#note10">[10]</a>
</p>

<p>
<span class="pagenum" id="Page_9">[9]</span>
</p>

<p>
Le parole indirizzate a Cassiodoro dai re Teodorico
e Atalarico che ho citato più sopra, furono scritte
da Cassiodoro medesimo e leggonsi tra le lettere che
egli per ufficio venne scrivendo in nome dei suoi sovrani
e delle quali più tardi compose una raccolta
divisa in dodici libri. Queste lettere rivolte per lo più
a personaggi importanti o agli istituti maggiori dello
Stato, contengono come in una serie i principali atti
coi quali i re goti e il loro ministro governarono la
cosa pubblica in Italia fino al principio del regno di
Vitige. Il valore ch'esse hanno per la storia d'Italia
è supremo. La stessa smarrita storia dei Goti non
avrebbe potuto indicare con tanta evidenza le condizioni
morali e politiche degli Italiani, nè recar tanti
ragguagli intorno alla vita d'allora e allo stato degli
uomini e delle cose. Documenti di tal sorta parlano
ai posteri con una eloquenza che nessuna storia può
raggiungere mai, perché inconsciamente toccano di
fatti a cui la storia non arriva. Così, per citare un
esempio, Teodorico annunziando al Senato d'aver conferita
al padre di Cassiodoro la dignità di Patrizio,
mentre ci rende una immagine che non potremmo
avere altrimenti della reverenza che si spandeva ancora
dal nome romano, ci mostra insieme con quale
romanità di espressione il re goto rammentasse le
invasioni di Attila. «Anzitutto, egli dice, noi bramiam
con ardore che il vostro collegio s'adorni
nel lume delle dignità quando coloro che crebbero
<span class="pagenum" id="Page_10">[10]</span>
nel potere aulico tributano onestamente alla patria
la loro grandezza.... Ché il padre di questo candidato
per giovare alla repubblica associossi con
gran carità ad Ezio patrizio.... Ad Attila fu inviato
non vanamente in legazione. Mirò intrepido quell'uomo
di cui tutto l'Impero temeva; forte nel
vero, non curò que' volti terribili, minacciosi, nè
dubitò di contrastare agli alterchi di colui che
rapito da non so qual furore parea pretendere al
dominio del mondo. Trovò superbo il re ma lo lasciò
placato.... La sua costanza rialzava i timorosi,
nè furon creduti imbelli coloro che s'armavano di
tali ambasciatori. Riportò una pace che parea disperata.»<a class="tag" id="tag11" href="#note11">[11]</a>
E mentre queste lodi all'avo di Cassiodoro
indicano come un timoroso desiderio di veder
tenuto alto ancora e riverito il nome della virtù
romana, altre ne contiene questa raccolta che giovano
mirabilmente a chiarirci intorno a varie questioni
storiche di gran momento. Il brano seguente
ci serba un insegnamento duplice anch'esso, affermando
a un punto le condizioni giuridiche dei due
popoli e ritraendoci in vera e trista dipintura gli
scaduti costumi del patriziato romano. In uno di
quei tumulti che per brutta usanza venuta da Costantinopoli
<span class="pagenum" id="Page_11">[11]</span>
nascevano frequenti nelle ire partigiane
del Circo, un patrizio di nome Teodorico e il console
Importuno avean fatta ingiuria ai popolani della
parte avversa alla loro nei giuochi e fatto uccider
l'un d'essi. E Cassiodoro parlando nella persona
regia così ne scriveva al magistrato con austera fermezza:
«Se noi moderiam colla legge le usanze di
straniere genti, se chiunque si associa all'Italia
obbedisce al diritto romano, quanto più si conviene
alla sede stessa della cittadinanza aver maggiore
la reverenza delle leggi affinché la grazia delle dignità
risplenda in esempio di moderazione? E dove
sarà da cercare un animo modesto se i Patrizi si
macchiano con atti violenti?.. Ma affinché i magnifici
personaggi non sieno offesi dalla loquacità
popolare frenisi di questa la presunzione. Si tenga
in colpa chiunque sulla via faccia ingiuria ad un
reverendissimo Senatore, poiché mal si condusse
quando era da parlare onesto. Ma chi può pretendere
gravità di costumi agli spettacoli? Al Circo
non sanno convenire Catoni. Checché ivi il popolo
gaudente si dica, non s'ascriva ad ingiuria ché il
luogo protegge gli eccessi. Ché se la costoro garrulità
sia portata pazientemente, se ne onoreranno
gli stessi principi.»<a class="tag" id="tag12" href="#note12">[12]</a> Nobili e temperati sensi a
cui fanno bel riscontro questi cenni dati a Sunivado
senatore inviato da Teodorico nel Sannio a compor
liti tra Romani e Goti: «Entra dunque nella provincia
del Sannio. Se un Romano avrà a far co' Goti
<span class="pagenum" id="Page_12">[12]</span>
o un Goto co' Romani, e tu definisci considerando
la legge nè si conceda vivere in diversa legge a
coloro che vogliam protetti da un giudice solo.
Sentenzierai dunque in comune ciò che è secondo
giustizia, ché non sa guardare alle persone colui
che solo fa stima dell'equo.»<a class="tag" id="tag13" href="#note13">[13]</a>
</p>

<p>
Era dunque diritto che Teodorico lodasse Cassiodoro
per avere reso famoso il suo regno recando la
integrità della coscienza nelle corti e dando alta quiete
ai popoli<a class="tag" id="tag14" href="#note14">[14]</a>. Sulla soglia del medio evo si sente ancora
per le lettere di quest'ultimo uomo di Stato
romano che l'antichità non è tutta spenta, e che alla
civiltà romana avanza tuttavia un ultimo alito di vita
e di vigore. Nessuno elemento di civiltà è trascurato
in esse. Come alla conservazione delle leggi romane,
così v'apparisce continua la cura alla conservazione
dei monumenti e delle opere d'arte in tutta Italia.
Ora son lettere per ricuperare all'ornato pubblico una
statua di bronzo rubata a Como, ora per restaurare
<span class="pagenum" id="Page_13">[13]</span>
le terme di Spoleto, ora pel rifacimento di acquedotti
che minacciavan, rovina, ora per inviare a Ravenna
colonne e marmi giacenti fuor d'opera in Roma e
colà ornare nuovi monumenti poiché l'arte scaduta
mal si prestava ad ornati nuovi. La musica ha suo
tributo d'onore anch'essa in una lettera a Boezio al
quale un'altra pure è diretta di cui i brani seguenti
ci mostrano in quale stato si conservassero gli studi
meccanici. «Il signore dei Borgognoni ci richiede a
grande istanza d'inviargli un orologio che si muova
pel correr dell'acque sotto la ruota, e segni l'ora
comprendendo in sé la luce dell'immenso sole. E
chiede maestri dell'arte a collocarlo, talché godendo
questo impetrato piacere sembri miracolo a loro quel
che è quotidiana cosa per noi.... Il meccanico è a
così dire come il socio della natura, svela le occulte
cose, le manifeste trasforma, scherza co' miracoli,
e così bene dissimula che non si sospetta artificio
e l'imitato si ritien vero. Ora poiché ti sappiamo
addentro in siffatte cose, studiati di mandarci al
più presto i predetti orologi, e ti farai così conosciuto
in quella parte del mondo dove non hai potuto
penetrare altrimenti. Imparino per te le genti
straniere esser tali i nostri nobili quali si leggon
gli autori. Quante volte non crederanno agli occhi
loro! quante volte stimeranno sogni d'illusi questa
realtà! E quando saranno usciti dallo stupore non
vorranno chiamarsi uguali a noi presso i quali sanno
tali cose essere escogitate dai nostri sapienti.»<a class="tag" id="tag15" href="#note15">[15]</a>
</p>

<p>
<span class="pagenum" id="Page_14">[14]</span>
</p>

<p>
Leggendo questa lettera si fa più doloroso il pensare
che Teodorico macchiò negli ultimi anni la gloria
del suo regno colla crudele uccisione di Boezio che
ha qui così largo tributo di lodi. Forse la feroce condanna
sua e quella di Simmaco sono indizio che il
patriziato romano s'andava staccando dai Goti e l'accordo
fra i due popoli appariva arduo più che non
s'era creduto in sulle prime. Ma intorno a questo argomento
non ci ponno dar luce le lettere ufficiali di
Cassiodoro, e, poiché ogni certezza storica ci fa difetto,
forza è contentarci d'ipotesi. Ad ogni modo, comunque
andassero gli eventi e qual che fosse l'animo
dei nobili romani, Cassiodoro rimase fermo nei suoi
propositi di conciliazione, e, morto Teodorico, tenne
il suo ufficio presso Amalasunta che regnò qualche
anno in nome del fanciullo Atalarico e da cui fu
innalzato alla suprema dignità di Prefetto del Pretorio.
Reggendo ella lo Stato, gli screzî tra Romani
e Goti appariscon più aperti. L'educazione del giovinetto
re fomentava specialmente ire e sospetti, ché i
Romani con Amalasunta tendevano a coltivarne latinamente
lo spirito, ma i principali Goti lo volevano
Goto e non Latino, alieno da ogni studio e unicamente
inteso agli esercizî del corpo e alle arti di
guerra. Il governo imperiale frattanto da Costantinopoli
soffiava nel fuoco, e raccendendo la vampa di
queste discordie nazionali e quella che serpeggiava
interna tra gli stessi Goti, si apparecchiava a giovarsene
per ricuperare le provincie italiane. Alla
morte del giovinetto Atalarico, la madre Amalasunta
tenne alcun tempo il regno da sola, ma nè l'intelletto
<span class="pagenum" id="Page_15">[15]</span>
suo vasto nè l'esser figlia di Teodorico valsero
a salvarla dalle diffidenze dei Goti, talché per un momento
nelle cupe angoscie d'un regnar minacciato,
trattò in segreto con Giustiniano imperatore per fuggir
d'Italia e avere asilo a Costantinopoli. Poi nella
lusinga di potersi reggere ancora sul trono vacillante,
tentò di legare a sé Teodato un suo cugino della
stirpe degli Amali, già suo nemico. Sperava conciliarselo
associandolo al regno, ma l'abbietto uomo
salito al trono rilegò Amalasunta in una isoletta del
lago di Bolsena dove indi a poco la lasciò trucidare.
Rimasto solo regnò breve tempo, ma pericolando
anch'egli e desideroso com'era di menar vita pacifica,
offrì a Giustiniano di cedergli lo Stato e chiese
in ricambio ricchezze e tranquilli onori sul Bosforo.
I Goti avvedendosi d'esser traditi da quel codardo,
lo deposero, e coltolo fuggente a Ravenna lo sgozzarono.
Vitige, un prode guerriero loro, levato sugli
scudi fu acclamato re, e Cassiodoro rimasto in carica
tutto quel tempo scrisse in nome del nuovo sovrano
la lettera seguente che riferisco intera perché mi par
che suoni come uno squillo di tromba destinato ad
annunziare la fortunosa guerra imminente.
</p>

<p>
«A tutti i Goti, Vitige re. Se ogni bene vuolsi riferire
a dono della divinità nè v'ha nulla di buono
se non quanto ella ci concede, tanto più vuolsi attribuire
la dignità regale al giudizio divino che
ordina coloro a cui vuol soggetti i suoi popoli. Di
che a Cristo signor nostro riferendo grazie con umilissima
compiacenza, giudichiam che i Goti ci abbiano
coll'aiuto di Dio conferita la dignità regia
<span class="pagenum" id="Page_16">[16]</span>
levandoci tra le spade in sugli scudi, secondo l'uso
dei maggiori nostri, affinché l'armi dessero l'onore
a colui cui le guerre procacciarono stima. Imperocché
sappiate ch'io fui eletto non tra l'angustia
delle stanze ma nel largo aperto dei campi, nè fui
chiamato tra i sussurati colloquî de' blandienti ma
tra lo squillar delle trombe, affinché il popol gotico
concitato da quel fremere nel desiderio dell'ingenito
valore, si trovasse un re guerriero. E quanto mai
tempo uomini forti e nutriti nel fervor delle guerre
avrebbero potuto tollerare un principe non provato
di cui fosse dubbia la fama, anche s'ei presumesse
del valor suo? Imperocché, come avrete udito, io
chiamato nel pericolo dei parenti Goti ero accorso
a portar cogli altri la fortuna comune, ma
e' non si contentarono d'avermi a condottiero desiderosi
com'erano d'un re sperimentato. Per la qual
cosa, prima nella grazia d'Iddio poi compiacetevi
nel giudizio dei Goti, perché tutti mi fate re voi
che unanimi rivolgete in me i voti. Deponete oramai
ogni timore di danni, ogni sospetto di spese;
non temete nulla d'aspro sotto di noi. Noi trattando
così spesso la guerra imparammo ad amare
i forti. S'aggiunga ch'io son testimonio a ciascuna
delle prodezze vostre, nè v'occorre che altri mi narri
le vostre gesta perch'io le conobbi tutte, socio
con voi nelle imprese. L'armi dei Goti mai non
si frangeranno pel mutar delle mie promesse. Ad
utilità del popolo si rivolgerà ogni atto nostro nè
trascureremo i privati. Promettiam di compiere
quel che orni il nome di re. Da ultimo promettiamo
<span class="pagenum" id="Page_17">[17]</span>
di far che l'imperio nostro sia tale quale
ponno aspettarselo i Goti dopo l'inclito Teodorico,
uomo così singolarmente e mirabilmente adatto alle
cure del regno, che ben può ogni principe esser
tenuto insigne a seconda ch'ei mostra d'amare i
precetti di lui. Pertanto dovrà esser creduto parente
suo chiunque potrà imitarne le imprese, e
perciò siate solleciti per la utilità del regno nostro
e sicuri dello stato interno se Iddio ci aiuti.»<a class="tag" id="tag16" href="#note16">[16]</a>
</p>

<p>
Questa ed un'altra inviata da Vitige a Giustiniano
per annunziargli la sua elezione ed esortarlo a pace
senza mostrar timore di guerra, sono le due ultime
lettere importanti che si leggono nella raccolta di Cassiodoro,
e parrebbe notevole segno dei tempi il non
trovarsene alcuna diretta al Senato Romano. Non è
ben noto in quale momento Cassiodoro lasciasse la
vita pubblica, ma è opinione comune ch'egli se ne
ritraesse alla chiusa del regno di Vitige dopo la prima
grande disfatta dei Goti. A me dall'improvviso interrompersi
delle sue lettere, dal non trovar menzione
di lui nelle storie di Procopio e dalle nuove decise
tendenze sorte col cadere degli Amali, pare invece
probabile ch'egli cessasse anche prima, stanco alla
fine e perduta ogni fede in un accordo tra Romani
e Goti più che mai necessario in quell'ora suprema
alla salute del regno. Ad ogni modo verso l'anno 540
aveva abbandonato le cure del mondo. Ritiratosi
presso Squillace, fondò il Monastero Vivariense e vi
condusse la rimanente vita in quieta solitudine tra
<span class="pagenum" id="Page_18">[18]</span>
lavori letterarî e pie contemplazioni. Quivi oltre le
opere storiche già composte da lui raccolse e fece
tradurre una storia della Chiesa<a class="tag" id="tag17" href="#note17">[17]</a>, e nel novantesimo
terzo anno di sua età compose un trattato sull'ortografia
per ammaestramento dei suoi monaci ai quali
aveva imposto l'obbligo di copiar libri. In quale
anno egli morisse è incerto, ma forse la vita sua si
prolungò fino alla invasione dei Longobardi e si
chiuse tra le calamità di una oppressione ch'egli
aveva indarno tentato di stornar dalla patria favorendo
la fondazione di un regno goto-romano<a class="tag" id="tag18" href="#note18">[18]</a>.
</p>

<p>
Allo scopo di Cassiodoro mirava anche il compendiatore
della sua storia Giordane escito da nobilissima
famiglia gotica stretta di parentela cogli Amali.
L'avo suo Paria era stato notaio in Mesia e cancelliere
di Candac re degli Alani, e prima d'abbracciare
la vita ecclesiastica fu egli stesso notaio presso il
<span class="pagenum" id="Page_19">[19]</span>
nipote di Candac, Guntige o Baza. Scrittore spesso
ricercato e sentenzioso come Cassiodoro, e come lui
smodato lodatore dei Goti, egli è del pari dominato
dallo stesso pensiero. Dimostra lo Stahlberg e lo ripete
il Wattenbach, com'egli riconoscesse in quel
pensiero ogni speranza per l'avvenire di sua nazione.
Perciò Giordane non pure s'astenne dal prender parte
nella lotta che seguì tra i Goti e l'Impero, ma parve
piuttosto propendere verso i Greci che verso i suoi
connazionali. La stessa sua parentela cogli Amali e
le tradizioni di Teodorico che pure serbandosi indipendente
s'era mostrato ossequioso all'Impero ed amico
ai Romani, schieravano Giordane in un partito contrario
alle idee prevalenti allora tra i Goti e che mal
s'acconciava alla caduta degli Amali e al distacco
dei Goti dai Romani. Di che si chiarisce come nel
suo lavoro egli faccia appena menzione di Totila che
doveva parergli quasi un usurpatore. Del resto egli
<span class="pagenum" id="Page_20">[20]</span>
non scrisse in Italia i libri suoi, ma a Costantinopoli
e, come il Mommsen dimostra, intorno all'anno 551.
Ciò spiegherebbe per qual ragione egli scrivendo non
avesse innanzi a sé l'opera di Cassiodoro, ma la compendiasse
di memoria aggiungendovi alquanto di suo
circa agli eventi contemporanei<a class="tag" id="tag19" href="#note19">[19]</a>. Ma poiché di questi
ei tratta assai brevemente e degli anteriori la narrazione
sua è confusa molto e disordinata, ne segue
che il valor del suo libro come fonte di storia italiana
è scarso più della fama sua. Un altro libro di
Giordane che vien chiamato <i>De summa temporum vel
origine actibusque gentis Romanorum</i>, è compilazione
anch'essa di poco pregio<a class="tag" id="tag20" href="#note20">[20]</a>. Già il Wattenbach ha
<span class="pagenum" id="Page_21">[21]</span>
notato come la caratteristica principale di Giordane
stia nel suo concetto storico secondo il quale l'impero
romano legato attraverso i secoli alle generazioni
del Vecchio Testamento è destinato a perpetuarsi
nel tempo fino alla fine del mondo. A me più
che per questa romana universalità di vedute, sembra
essere particolarmente notevole in quanto egli
ci rappresenta tutto un partito gotico che, per convincimento
o per interesse, voleva accomunarsi ai
Romani e si sforzava di creare una nazionalità mista
dei due popoli riuniti<a class="tag" id="tag21" href="#note21">[21]</a>.
</p>

<p>
<span class="pagenum" id="Page_22">[22]</span>
</p>

<p>
Ma le forze di questo partito erano frante oramai
e ogni legame tra Romani e Goti era sciolto. Giustiniano
frattanto, uscite vane le pratiche per ricuperare
pacificamente l'Italia, s'apprestava a riconquistarla
colle armi. Belisario, già famoso per le guerre
vinte contro i Vandali in Affrica, era stato spedito
in Italia, e, regnando ancora Teodato (A. D. 535-536),
erasi impadronito della Sicilia e di Napoli. Vitige
fatto re appena, non sentendosi forse in forza da resistere
al primo urto di Belisario, indietreggiò fino
a Ravenna, e il bizantino mettendo a profitto quella
mossa, rapido s'impadronì di Roma. Qui veramente
incomincia il periodo eroico di questa guerra, una
fra le più memorabili che sieno state mai combattute.
Vitige raccolte tutte le forze gotiche, con largo
esercito mosse da Ravenna a Roma e vi pose assedio.
La costanza e il genio militare di Belisario tennero
contro lo sforzo, e dopo accanite lotte e patimenti
indicibili di fame e di peste, Roma fu sollevata
da quel primo assedio e la forza dell'esercito goto
in gran parte esaurita. Ma la guerra continuò in tutta
Italia. In ogni luogo combattimenti e assedi di città
prese e riprese, da Milano infin presso a Roma le campagne
devastate, le messi distrutte, e per una gran
parte d'Italia una dolorosa fame che menò strage tra
il popolo (A. D. 537-538). Il combattere seguitava e
i suoi mali con esso, quando un esercito di Franchi
valutato a circa centomila uomini calò dalle Alpi
improvviso come un nuvolo di locuste, e spargendo
intorno devastazione, incendio e rapina, corse un largo
tratto della penisola e se ne tornò indietro per la Liguria
<span class="pagenum" id="Page_23">[23]</span>
carico di preda. Di lì a poco Ravenna stretta
dai Greci arrendevasi, e Belisario con Vitige prigioniero
tornava a Costantinopoli rifiutando il regno
d'Italia che gli era offerto dai Goti (A. D. 540). Questi
allora si scelsero prima Ildibaldo poi Erarico uccisi
ambidue entro pochi mesi. A loro succedette un
eroe, Totila, il quale radunati quanti rimanevano Goti
e riordinatili, mentre i capitani greci discordavan fra
loro riuscì in breve a ricuperare quasi tutta Italia
tranne Ravenna e Roma (A. D. 542). Belisario mandato
di nuovo in Italia non poté come avrebbe voluto
soccorrer subito Roma cinta strettamente dai
Goti, e poi più tardi con inauditi sforzi lo tentò invano.
Roma resse a lungo in preda alla fame, ad
ogni sorta d'angoscia, ma finalmente cadde in mano
di Totila. Poiché se ne fu impadronito il re dei Goti,
forse perché non avrebbe potuto reggersi dentro la
vasta cinta della città, ne smantellò le mura, ne cacciò
fuori i cittadini, e abbandonandola la lasciò vuota
e deserta; poi mosse verso il mezzogiorno. Belisario
la rioccupò subito, e pur così diroccata seppe difenderla
da ripetuti assalti intanto che la guerra continuava
sparsamente per tutta Italia (A. D. 547). Più
tardi per intrighi di palazzo richiamato Belisario a
Costantinopoli, le cose d'Italia scesero di nuovo alla
peggio pei Greci. Totila poté rifar sua Roma e spingersi
fino in Sicilia ad occuparla, mentre i Franchi
giovandosi della debolezza dei Greci e dei Goti, calati
di nuovo si stendevano devastando nel Veneto
e nella Liguria (A. D. 548-552). Narsete eletto capitano
alla guerra d'Italia rialzò le sorti dei Greci,
<span class="pagenum" id="Page_24">[24]</span>
i quali vinta prima una battaglia navale nell'Adriatico
liberarono Ancona assediata. Poi ricuperata Corsica,
Sardegna e Sicilia, seguitarono combattendo e
vagando per tutta Italia, finché raccoltisi i due eserciti
nemici un contro l'altro presso Tagina nell'Umbria<a class="tag" id="tag22" href="#note22">[22]</a>,
i Goti dopo una ostinata battaglia furono disfatti
e Totila ucciso (A. D. 552). All'eroe caduto i
Goti sostituirono un altro eroe e s'elessero in re Teia
a Pavia, mentre i Greci compievano nel mezzogiorno
altre imprese, ricuperavano Roma e assediavano Cuma
dove Aligerno fratello di Totila difendeva il riposto
tesoro dei Goti. Il nuovo re Teia con le ultime reliquie
dell'esercito percorrendo quasi tutta l'Italia arrivò fino
a Nocera alle falde del Vesuvio. Quivi ebbe luogo
l'ultima decisiva battaglia nella quale i Goti soggiacquero
per sempre, e Teia trovò una morte degna
di rinomanza imperitura.
</p>

<p>
Di questa maravigliosa epopea non ci sarebbe rimasto
quasi nessun ricordo contemporaneo se per
buona sorte non ce l'avesse narrata Procopio lo storico
il quale seguì Belisario e gli fu compagno nelle
sue guerre. Perciò ho voluto richiamarla alla memoria
dei miei lettori prima di farmi a parlar di lui
e dei particolari del suo lavoro.
</p>

<p>
<span class="pagenum" id="Page_25">[25]</span>
</p>

<p>
Da Cesarea in Palestina dov'egli sortì i natali,
Procopio ai tempi dell'imperatore Anastasio venne
a Bizanzio e per le molte doti dell'ingegno e della
dottrina presto seppe aprirsi innanzi una via. Giustino
I seniore, in un momento arduo per l'Impero,
mentre i Persiani prevalevano in guerra, pose Procopio
come consigliere presso Belisario. Con lui rimase
anche più tardi ai tempi di Giustiniano, e nelle
guerre d'Affrica e d'Italia meritò bene dello Stato
in vari uffici e fu di molto aiuto al grande capitano
imperiale. Richiamato Belisario dall'Affrica soggiogata,
Procopio si trattenne qualche tempo col successore
di lui Solomone, e si die' con prudente energia
a rassodare l'autorità dell'Impero mal ferma ancora
in quelle regioni così rapidamente piegate. Egli stesso
ci ha lasciato memoria di ciò che compì in Persia,
e più tardi a Roma, a Napoli, a Siracusa, nè veramente
gli si può far mai rimprovero di soverchia
baldanza in parlar di sé stesso. L'operosità sua non
restò senza premio, e prima ascritto al Senato, salì
alla Prefettura Urbana nel trentacinquesimo anno
dell'Impero di Giustiniano. Intorno a quel tempo
avea già composte le sue storie e divulgatele tutte
tranne un ultimo libro che fu chiamata <i>Anecdota</i> ed
è noto universalmente col titolo di <i>Historia Arcana</i><a class="tag" id="tag23" href="#note23">[23]</a>.
<span class="pagenum" id="Page_26">[26]</span>
In quest'ultimo libro scritto ma non pubblicato innanzi
alla morte di Giustiniano, ei rivelò molti intrighi
di palazzo che mettono in mala luce la corte
imperiale. Contro Giustiniano e sua moglie Teodora
salita dai giuochi del Circo alla maestà dell'impero,
si volge specialmente velenosa la <i>Historia Arcana</i>,
la quale per essere tortuosa rivelatrice di vizî taciuti
nei libri anteriori, ha messo in qualche sospetto la
veracità di Procopio. Ma oltreché l'impero di Giustiniano
ebbe varia luce di virtù e di colpe tanto
da potersene fare descrizioni diverse insieme e veraci,
non è di questo luogo esaminar la giustezza
delle accuse che la critica ha mosse a Procopio, nè
la bontà delle difese. Io qui, tralasciando la Historia
Arcana che non riguarda molto direttamente l'Italia,
e la narrazione delle guerre condotte da Belisario
in Affrica e in Persia, debbo trattar solo di quella
parte delle sue storie che propriamente si riferisce
alla guerra gotica. Il valore della testimonianza sua
intorno a questa guerra è doppio, e per la parte ch'ei
v'ebbe a fianco del condottiero supremo, e per la
grande imparzialità che dimostra inverso i Goti ai
quali non nega una ammirazione sincera e onorevole<a class="tag" id="tag24" href="#note24">[24]</a>.
Testimonio di vista, egli non pure descrive
vivido le imprese di quei diciotto anni di guerra,
<span class="pagenum" id="Page_27">[27]</span>
ma anche raffigura i mali lunghi che ne derivarono,
onde è agevole immaginar dal suo libro lo stato
d'Italia alla fine di quel contrasto, e come rimanesse
smunta di forze e prostrata in un letargo
mortale. Scrittor greco d'una età di decadenza, apparisce
chiaro ch'egli ha scritto il suo libro a Bizanzio
e non in Atene, e così il suo stile come la
sua lingua cedendo alla povertà dei tempi, rimangono
assai lontani dalla severa purità degli antichi.
Tuttavia non gli manca vigore nè colorito, si sente
in lui lo studio dei maestri antichi<a class="tag" id="tag25" href="#note25">[25]</a>, e il suo libro
superiore di molto all'arte latina contemporanea, in
paragone cogli scritti di Cassiodoro è un modello.
Quando egli narra la fame che desolò tutta Italia
e le malattie che ne seguirono e falciaron via un
infinito numero di vite, trova a dipingerla una evidenza
di colori fosca terribile paurosa, quale occorreva
a ritrar que' famelici vaganti per cibo in cerca
di cadaveri. La brevità stessa colla quale racconta
di cinquantamila agricoltori morti nel solo Piceno
e dei molti più morti oltre il seno Jonico, rende più
efficaci i suoi detti e ne cresce la pietà e lo sgomento.
Basterebbe quel cenno a farci intravvedere
<span class="pagenum" id="Page_28">[28]</span>
quanto per quella guerra restasse disertata l'Italia,
ma non è il solo purtroppo. Quasi ogni pagina narra
nuove miserie, descrive nuovi dolori, e ne sia esempio
la descrizione seguente di un'altra fame che cruciò
Roma in uno dei frequenti assedî sostenuti in quegli
anni:
</p>

<p>
«Frattanto continuando e aumentandosi, la fame
si mutò in grande miseria e suggerì strane maniere
di cibi ripugnanti a natura. E anzitutto Bessa e
Conone, i quali eran capi del presidio di Roma e
avevano abbondanza di frumento raccolta ne' granai
entro le mura della città, e i soldati risparmiandone
dal vitto loro, ne vendevano per molto danaro ai
ricchi romani, ché sette monete d'oro erano il prezzo
d'un moggio. Ma coloro che non avevan modo di
spender tanto pel cibo, pagavano il quarto di tal
prezzo per un moggio di crusca, e necessità la faceva
parer loro dolcissima e squisita. E un bove
che gli scudieri di Bessa prendessero in una sortita,
era venduto ai Romani per cinquanta monete
d'oro. E ogni Romano che avesse un cavallo morto
o qualcosa di simile, bene era stimato felice ch'ei
poteva sfamarsi nella carne della morta bestia. Ma
tutto il rimanente popolo si pasceva solo d'ortiche
le quali crescono abbondanti d'ogni intorno tra le
mura e le ruine della città. E affinchè la ruvidezza
della pianta non pungesse loro le labbra e la gola,
ei le bollivano bene prima di mangiarle. Pertanto
finché i Romani ebbero oro e' lo barattarono come
s'è detto in grano e in crusca, ma finito l'oro traevano
al mercato le lor masserizie e le barattavano
<span class="pagenum" id="Page_29">[29]</span>
nel cibo d'ogni giorno. E finalmente, quando nè i
soldati dell'Imperatore avean più grano da vendere,
appena rimanendone alquanto per Bessa, nè
ai Romani era più nulla lasciato da offrire in cambio,
tutti ebbero ricorso alle ortiche. Ma poiché
questo cibo non era sufficiente e neppure ne avevano
tanto quanto avrebber potuto mangiarne, i
corpi loro man mano s'estenuavano, e il colorito
loro presto divenendo livido li faceva in tutto parer
simili a spettri. E molti mentre camminavano e
ancor masticavano fra i denti le ortiche, cadean
di botto morti in terra. E molti altri spinti dalla
fame, uccidevansi quando non potevano più trovar
cani o sorci nè cadaveri d'animali onde cibarsi.
E fuvvi un Romano, padre a cinque figliuoli i quali
lo circondavano e gli s'attaccavano alle vesti implorando
cibo. Ma egli senza piangere e senza mostrare
la sua confusione, con gran forza d'animo
celando la sua miseria comandò ai figli che lo seguissero
come s'ei volesse procurar loro il cibo.
E quando fu al ponte sul Tevere, avvoltasi nel
manto la faccia e copertisi gli occhi con esso, lanciossi
nel Tevere in vista dei figliuoli e di tutti i
Romani ch'eran presenti. Dopo ciò i governatori
imperiali, estorta maggior moneta, diedero a quanti
Romani piaceva, licenza di fuggirsene dove volevano.
Così, pochi soltanto rimanendo indietro, tutti
gli altri usciron fuori a gran fretta per dove potevano.
E molti di loro morirono in lor via per
mare e per terra essendo ogni loro forza esaurita
dalla fame. E molti furono presi dal nemico e uccisi.
<span class="pagenum" id="Page_30">[30]</span>
A tale fortuna s'erano ridotti il Senato e il
popolo di Roma!»<a class="tag" id="tag26" href="#note26">[26]</a>
</p>

<p>
La cupidigia sordida atroce di Bessa e Conone, rivelata
qui dallo scrittor greco è altrove rimproverata
con fierezza acerba. Per contrario di fronte a questa
viltà dei Greci si trova contrapposta la condotta del
diacono Pelagio che poi fu papa, il quale si volse
con dignitose preghiere al vincitore Totila chiedendo
che i Goti risparmiassero le vite dei Romani contro
i quali essi entrati appena nella città incominciavano
ad incrudelire. Totila si mostrò benigno alla domanda
ma s'impadronì egli stesso e i suoi Goti delle ricchezze
rimaste. Per tal modo i male accumulati tesori
di Bessa caddero in mano del goto principe e
tutte le case patrizie furono spogliate. «E così,»
continua Procopio, «accadde agli altri Romani e senatori,
e più specialmente a Rusticiana moglie di
Boezio e figliuola di Simmaco la quale avea sempre
dato tutto il suo ai poveri, tanto ch'essi dovevano
andare accattando dai lor nemici il pane e ogni cosa
necessaria al vivere, in veste di schiavi o di contadini.
Imperocché essi andavano picchiando di porta
in porta mendicando il cibo nè ciò teneano a vergogna.
E i Goti instavano che Rusticiana fosse messa
a morte accusandola d'aver pagato romani ufficiali
affinché distruggessero le statue di Teodorico per
vendicar l'uccisione del padre Simmaco e del marito
Boezio. Ma Totila non concesse che le si facesse
ingiuria e salvò da oltraggio lei e tutte l'altre
<span class="pagenum" id="Page_31">[31]</span>
donne, della qual temperanza ei ricevette gran
lode.»
</p>

<p>
Mentre Procopio in questo episodio commovente
tributa onore a Totila e alle ultime reliquie del patriziato
romano, ci dà prova insieme di possedere una
grande serenità di giudizio e quella qualità eccellente
in uno storico del saper cogliere la vera luce dei fatti
ed esporli in guisa che dal complesso loro appariscano
le condizioni generali dei tempi descritti. Del resto
le migliori qualità sue di scrittore mi par che si mostrino
tutte in questa descrizione dell'estrema battaglia
combattuta tra Bizantini e Goti, colla quale
Procopio conclude la sua narrazione:
</p>

<p>
«A pie' del monte Vesuvio sono sorgenti di pura
acqua e ne deriva un fiume chiamato Draco (Sarno)
che passa assai prossimo alla città di Nocera, e i
due eserciti s'erano accampati a' due lati del fiume.
Ma il Draco ancorché contenga poca acqua, non può
guadarsi da cavalieri nè da fanti perché stringe il
suo letto in breve spazio e solca d'ambo i lati la
terra a molta profondità talché le sponde divengono
ripide molto. Se ciò avvenga per la qualità
del suolo o dell'acqua io non so. E i Goti occupato
il ponte e accampativisi presso, posero in
quello torri di legno e macchine diverse, e tra esse
quella che chiamano <i>balista</i>, per modo ch'essi potevano
dall'alto ferire e tormentar l'inimico. Imperocché,
come ho detto, per cagion del fiume che
si frapponeva, era impossibile combatter petto a
petto e per lo più ciascuna parte attaccava l'altra
con missili avvicinandosi per quanto poteva sulla
<span class="pagenum" id="Page_32">[32]</span>
sua sponda. Pochi certami singolari avean luogo
quando qualche Goto varcava il ponte recando una
sfida. E così i due eserciti passarono lo spazio di
due mesi. Ma quinci i Goti eran padroni del mare
presso a cui s'accampavano, e potevan reggere finché
le lor navi recavan per essi le provviste occorrenti.
Poi i Romani<a class="tag" id="tag27" href="#note27">[27]</a> preser le navi nemiche
per tradimento del Goto che comandava l'armata,
ed anche navi innumerevoli da Sicilia e dal rimanente
Impero vennero a loro soccorso. Nel tempo
stesso Narsete ponendo torri di legno sulla sponda
del fiume riuscì interamente ad abbatter l'animo
dei suoi avversari. I Goti scorati e stretti dal difetto
di cibo si rifugiarono ad una montagna vicina
chiamata dai Romani in latino Mons Lactarius.
Quivi non potevano inseguirli i Romani per
cagione del cattivo terreno. Ma presto i barbari
incominciarono a pentirsi d'esserci andati ché le
provviste si fecero anche più scarse tanto che in
nessun modo potevano più mantener sé stessi e i
cavalli loro. Di che, stimando meglio accettevole
morire in ordine di battaglia che per lenta fame,
calaron giù quando il nemico men li aspettava facendo
contro esso impeto improvviso. I Romani li
fronteggiarono così com'erano senza ordinarsi secondo
lor capitani, o compagnie, o posizioni, nè
collocarsi in alcuna maniera d'ordine tra loro, ma
difendendosi contro il nemico ciascuno come gli
<span class="pagenum" id="Page_33">[33]</span>
accadde trovarsi. Allora i Goti lasciati i cavalli
composero una profonda falange tutti colla faccia
rivolta al nemico e anch'essi i Romani vedendo
questo lasciarono i cavalli e tutti si strinsero insieme
nello stesso ordine.
</p>

<p>
«E qui io narrerò una battaglia assai memorabile
per sé stessa e per la chiara virtù spiegata
da Teia che non si mostrò minore ad alcuno di
quelli a cui diamo nome d'eroi. E il disperato partito
a cui erano ridotti i Goti accresceva in essi
prodezza, mentre i Romani li confrontavano con
ogni possa vergognosi di cedere a coloro che già
eran vinti, sicché d'ambe parti s'attaccavano i più
vicini nemici, gli uni cercando la morte gli altri
la gloria. E cominciando la battaglia per tempo al
mattino, Teia riparato dallo scudo e imbrandita la
lancia stava in luogo cospicuo innanzi alla falange.
Quando i Romani lo videro, pensarono che s'egli
cedesse sarebbe più facile romper tutta la linea di
battaglia, onde quanti pretendevano d'aver coraggio,
ed eran molti, s'adunarono insieme contro di
lui, alquanti appuntando in lui le lancie altri scagliandogliele
addosso. Ma egli celato dallo scudo,
in questo riceveva i dardi e poi a un tratto gettandosi
sui nemici, molti ne uccideva. E quando
vedeva che lo scudo era carico di dardi, ei lo dava
ad uno de' suoi scudieri e prendevane un altro. Così
continuò a combattere per una terza parte del giorno,
quando essendo il suo scudo trapassato da dodici
dardi ei non poteva più muoverlo a posta sua nè
respingere i suoi assalitori. Ma egli soltanto chiamò
<span class="pagenum" id="Page_34">[34]</span>
in fretta uno dei suoi scudieri, senza lasciar suo
posto o dare indietro un pollice o lasciare il nemico
avanzarsi, e senza rivolgersi o coprirsi le spalle
con lo scudo o mettersi da lato; ma egli stava con
lo scudo come piantato in terra, menando colpi
mortali colla destra, tenendo tutti a distanza colla
manca, e chiamando per nome il suo scudiero. E allorché
questi gli portò lo scudo, ei subito lo cambiò
con quel che aveva greve per gl'infissi dardi.
In quella avvenne che gli rimase il petto scoperto
un momento e un giavellotto colselo e l'uccise di
colpo. E alcuni Romani infissero una picca al capo
suo e questo portarono attorno mostrandolo ai due
eserciti; ai Romani per incorarli, ai Goti affinché,
sparita ogni speranza, cessassero la guerra. Pure
nemmen per questo i Goti lasciarono il combattere,
ancora che per certo sapessero ch'era morto il re
loro. Ma quando fu scuro, gli uni e gli altri separandosi
passaron la notte entro l'arme, e sorgendo
presto il mattino appresso venner fuori di
nuovo nell'ordine medesimo e combatterono fino
a notte, gli uni non cedendo agli altri nè rivolgendosi
o lasciando presa un momento, avvegnaché
molti restassero morti d'ambo i lati, ma ostinandosi
nel contrasto e infuriati a vicenda. Imperocché
i Goti bene sapevano di combattere la battaglia suprema
e i Romani stimavano troppo da meno di
loro l'essere vinti. Da ultimo i barbari spedirono
alcuni di lor capi a Narsete dicendo d'essere omai
persuasi ch'eglino contendevano con Dio perché
sentivano che il poter suo stava contr'essi. Perciò
<span class="pagenum" id="Page_35">[35]</span>
considerando questa verità al paragone di quanto
era accaduto, desideravano mutar d'avviso e cessare
la lotta non già per obbedire all'imperatore
ma per vivere liberamente con altri barbari. E
chiesero che i Romani li lasciassero ritirarsi in
pace e non contrastassero a loro un trattamento
ragionevole, ma concedessero loro come mantenimento
pel viaggio tutta la moneta ch'essi tenevan
raccolta in lor castella in Italia. E mentre Narsete
stava deliberando, Giovanni figlio di Vitaliano
lo consigliò di acconsentire alla domanda, e che non
era da seguitare a combatter con uomini disposti
a morire, nè porre più oltre a prova una virtù che
veniva da disperazione e del pari era funesta a chi
la mostrava e a chi l'opponeva. ‘Imperocché, egli
disse, all'uom saggio dovrebbe bastare il vincere,
e il voler troppo rischia d'essere in pregiudizio
d'ambe le parti’. Questo consiglio piacque a Narsete,
e combinarono che quanti rimanevano dei barbari,
raccolti i lor beni tosto se n'andassero fuori
d'Italia, e per nessuna ragione combattessero più
contro i Romani. Frattanto circa mille dei Goti,
lasciato il campo s'erano recati alla città di Pavia
e alle contrade di là dal Po; e quell'Indulfo che
abbiam già menzionato era tra coloro che li conducevano.
Ma tutti gli altri confermarono per giuramento
quanto s'era combinato. Così i Romani presero
Cuma e tutti gli altri luoghi, e questo fu il
termine del decimottavo anno della guerra coi Goti
che fu scritta da Procopio.»
</p>

<p>
In Cassiodoro e Procopio si riassume tutta la storia
<span class="pagenum" id="Page_36">[36]</span>
di questa età, ma v'hanno insieme alcuni scrittori
minori degni di menzione. Agatia continuò, anch'egli
in greco, la storia di Procopio narrando le
imprese di Narsete, e può essere consultato con frutto
circa le ultime vicende della guerra gotica dopo la
morte di Teia<a class="tag" id="tag28" href="#note28">[28]</a>. Un'arida cronaca latina è quella di
Marcellino Conte, la quale dai tempi di Teodosio va
fino a quelli di Giustiniano (A. D. 379-558), ma pur
malgrado l'aridità sua ha valore specialmente per la
cronologia di alcuni fatti. Lo stesso può dirsi per la
cronaca di Mario Aventicense<a class="tag" id="tag29" href="#note29">[29]</a>. Assai superiore a costoro
per interesse e per pregio è Magno Felice Ennodio
vescovo di Pavia. Di stirpe indubbiamente
gallo-romana e nobile, nacque per quanto pare a Pavia
e certo v'ebbe dimora fanciullo. Fu legato di parentela
e d'amicizia coi primi uomini del suo tempo
e più segnalati per sapere e per nascita. Ebbe moglie
ed un figlio, ma più tardi egli e la sposa lasciato
il secolo si consacrarono alla Chiesa. Nominato
diacono, Ennodio rimase lungamente in tal grado finché
fu chiamato alla dignità di vescovo di Pavia dove
morì verso il 521. Godè riputazione grande come retore
a' suoi tempi, e scrisse in nome suo e d'altrui
moltissime orazioni, lettere ed epitaffi per cui fu celebrato
largamente. Ma la fama maggiore gli venne
da un panegirico di Teodorico e da un libro apologetico
<span class="pagenum" id="Page_37">[37]</span>
in favore di papa Simmaco. Il panegirico fu
scritto nei primi anni del sesto secolo. Non è ben
certo in quale città fosse recitato a Teodorico, e taluno
reca valide ragioni per credere che esso non sia
stato recitato mai<a class="tag" id="tag30" href="#note30">[30]</a>. È scrittura di pessimo gusto, abbondante
in tutti i difetti dello stile di Cassiodoro,
scarsa nei pregi. La povertà di migliori documenti
le dà qualche importanza storica ma non certo paragonabile
alla importanza delle sue lettere e della
vita di Santo Epifanio vescovo di Pavia. Le lettere
dirette quasi sempre a personaggi cospicui, contengono
molte notizie preziose per gli studiosi del secolo
quinto e del sesto. La vita di Santo Epifanio poi non
pure dipinge l'accesa carità d'un santo tutto rivolto a
riscattar coloro che i barbari nelle loro incursioni trascinavano
schiavi fuor della patria, ma è una pittura
viva della torbida età che precedette immediatamente
i tempi gotici, torbidi anch'essi e sovra i quali purtroppo
incombono oramai tempi di maggior dolore<a class="tag" id="tag31" href="#note31">[31]</a>.
</p>

<div class="chapter">
<p>
<span class="pagenum" id="Page_39">[39]</span>
</p>

<h2 id="cap2"><span class="smcap">Capitolo II</span></h2>

<p class="blockquote narrow">
Calamitose condizioni d'Italia nel primo periodo della invasione longobarda — Gregorio
il Grande. Raccolta delle sue lettere. Altissima importanza di
esse per la storia d'Italia. I libri dei Dialoghi — Editto di Rotari — La
«Origo Langobardorum» e scritti minori fino a Paolo Diacono — Vita di
Paolo Diacono, sue opere e specialmente sua storia dei Longobardi.
</p>
</div>

<p class="pad2">
Caduto il regno dei Goti, l'Italia non fu affrancata.
Belisario e Narsete colle loro imprese erano bastati
a spezzar le armi gotiche ma non potevano erigere
un baluardo sicuro dagli assalti nuovi. L'Impero
in Occidente era davvero sfasciato e i suoi legami
coll'Oriente gli erano inevitabile cagion di rovina.
La corte di Bizanzio fiacca per corruzione non era
sufficiente a sé stessa e sciupava le forze d'Italia
col suo dominio non nazionale e non abbastanza straniero.
Da ciò la rovina d'Italia. Se, come già si è
venuto dicendo, il concetto di Cassiodoro avesse potuto
avverarsi e il popol goto fondersi nelle stirpi
latine, forse un vero regno italico sarebbe sorto capace
di contrastare da un lato alle nuove immigrazioni
barbariche, dall'altro alle sordide pretese dei
Bizantini. Assicurata così per quanto comportavano
i tempi una specie di nazionalità italica, forse la civiltà
<span class="pagenum" id="Page_40">[40]</span>
romana non sarebbe rimasta soffocata per tanto
andare di secoli, e i giorni della rinascenza si sarebbero
maturati prima e con minore stento. Se non che
guida le vicissitudini umane una legge storica profonda
come ogni decreto della Provvidenza e non facilmente
scrutabile, e l'umanità attraversando tanto
dolore ha forse invece affrettato il suo cammino. Ma
se il rimpianto è vano, mal sa guardarsene chi s'affaccia
a riconsiderar nella mente gl'immensi mali che
sovrastavano in quell'ora all'alma parente delle nazioni
moderne.
</p>

<p>
Il primo invadere e stabilirsi dei Longobardi in
Italia segna il periodo più infausto della storia medioevale
italiana. Venuti dalla Pannonia, sotto la
guida d'un re prode e feroce, Alboino, i Longobardi
scesero in Italia alcuni anni dopo l'ultima disfatta
dei Goti. Trovarono poca resistenza. A Narsete era
succeduto un dappoco, Longino, e le città abbandonate
a sé stesse si difesero come poterono. In breve giro di
tempo la dominazione loro incominciata nel Friuli si
distese per una gran parte d'Italia. Diversi di religione
perché altri d'essi erano ariani, altri idolatri
ancora, i Longobardi vivevano ferocemente e ferocemente
operavano verso i conquistati. Le rapine e le
stragi, spargevano intorno squallore e desolazione
echeggiate nel lamento che prorompeva dal cuore
di papa Pelagio II quando in una lettera ad Aunacario
vescovo di Auxerre, esclamava: «E perché
non gemete in vedere sparso dinanzi agli occhi nostri
tanto sangue d'innocenti, e profanati i sacri
altari, e fatto insulto dagli idolatri alla fede cattolica?»
<span class="pagenum" id="Page_41">[41]</span>
Le condizioni giuridiche degli Italiani sotto
i nuovi conquistatori furono durissime per tutto il
tempo della loro dominazione che si mantenne due
secoli finché fu abbattuta da Carlomagno. L'antica
civiltà già scadente patì un ultimo colpo e fu gran
pena se potè serbare qualche povero frammento di
vita e la tradizione del gran nome di Roma.
</p>

<p>
E in Roma veramente giaceva il seme della redenzione
futura. In quell'ora di dolore Roma si maturava
ad una grande trasformazione, e l'antica dominatrice
scaduta dalla primitiva grandezza e coi
barbari alle porte, s'apparecchiava ad esercitare una
influenza nuova e non meno vasta sul mondo. Mentre
l'Italia era lacerata dal mal governo dei Bizantini
di Ravenna e dalle devastazioni dei Longobardi,
un uomo di genio, Gregorio il Grande, dalla cattedra
di Pietro sorgeva a difendere l'Italia, e girando lontano
lo sguardo, quasi inconscio e per istinto di romana
grandezza poneva le fondamenta alla supremazia
universale della Chiesa. Certo niun uomo poteva
nascer temprato meglio di lui a condurre un rivolgimento
così tenace e durevole, così riccamente fecondo
d'eventi nella storia futura. «A pochi altri
uomini,» ha scritto di recente uno storico, «natura
e fortuna si fecero incontro con più benigna concordia,
ma pochi uomini anche più solleciti di quello
in spender bene i lor doni e cavarne il più largo
frutto e farne ricco patrimonio altrui. Rampollo di
illustre stirpe patrizia (si crede che fosse della gente
Anicia; suo padre era il senatore Gordiano, tra gli
antenati contava un papa, Felice IV) insieme col
<span class="pagenum" id="Page_42">[42]</span>
censo cospicuo de' maggiori ne aveva ereditate le tempre
robuste e l'assennatezza. La gravità del romano
e l'ardore del cristiano si unirono in Gregorio come
in nessun altro pontefice prima e dopo di lui.»<a class="tag" id="tag32" href="#note32">[32]</a>
</p>

<p>
Un uomo siffatto, mescolato com'era a quanto di
notevole accadeva nel mondo, di necessità doveva riflettere
l'età sua in quante scritture gli sgorgavano
dalla penna feconda, onde talune di queste, intese
allora a tutt'altro scopo, hanno oggi un valore storico
altissimo che s'accresce per la gran povertà di
ricordi contemporanei. Nato verso il 540, mentre Belisario
contrastava ai Goti il dominio d'Italia, Gregorio
studiò a Roma grammatica, rettorica, filosofia
e diritto<a class="tag" id="tag33" href="#note33">[33]</a>. Giovanissimo ancora era salito alla dignità
di Pretore o di Prefetto in Roma, ma le cure politiche
non bastavano a distoglier lui uomo insieme
di azione e di pensiero, dalle pie opere e dalle abitudini
contemplative. Mosso da quella forza infaticabile
che non gli fallì mai nella vita, egli dietro la
guida d'Ambrogio e d'Agostino, fonti limpide e profonde
com'ei le chiamava, intendeva la mente alla
teologia e intanto volgeva le vaste ricchezze sue a
fondare sei monasteri in Sicilia e un settimo a Roma
al Clivo di Scauro là sul Celio, dove oggi ancora
sorge una Chiesa che s'intitola dal suo nome. In
<span class="pagenum" id="Page_43">[43]</span>
questo monastero egli si chiuse alquanto più tardi
a vita austera abbandonando la cosa pubblica, ma da
questa non gli fu dato sottrarsi gran tratto. L'illustre
casato e la potenza dell'ingegno suo non erano tali
da lasciarlo rimaner nell'oscuro. Il pontefice Benedetto
l'ordinò diacono per affidargli una delle sette
regioni di Roma, e Pelagio secondo lo mandò come
apocrisario a trattar gli affari della Chiesa a Costantinopoli.
Quivi durante l'ambasceria acquistò credito
presso l'Imperatore, e salì in tale riputazione, che
al suo ritorno in Roma, morto nel 590 papa Pelagio,
i Romani con voto unanime lo chiamarono a succedergli.
La sua resistenza e la tentata fuga da Roma
non valsero a salvarlo dal peso di quella gran dignità.
Il volere del popolo e del clero di Roma ebbe
a Costantinopoli la sanzione imperiale, e gli fu forza
rassegnarsi ed accettare un incarico che tanto più lo
sgomentava quanto al suo genio e al suo cuore ne
apparivano più vasto il concetto e più tremendi i doveri.
I tempi calamitosi imponevano all'alto ministero
sempre nuove fatiche e suggerivano sempre nuovi pensieri,
ma la sua mente anelando al cielo ritornava
ogni ora al ricordo della pace perduta e richiamava
con tenerezza infinita la solitudine del monastero. «Il
dolore ch'io soffro continuamente, ormai per uso è
antico ed è pur sempre nuovo. L'anima mia angustiata
ricorda quale era un tempo nel monastero, e
come ella sovrastava alle cose fugaci, e pensando
solo delle celesti per virtù di contemplazione trapassava
oramai il claustro della carne e la morte
divenivale cara come principio di vita e premio dell'opera,
<span class="pagenum" id="Page_44">[44]</span>
sua.»<a class="tag" id="tag34" href="#note34">[34]</a> Con tale rimpianto egli apriva un
giorno l'angosciata anima ad un amico che lo aveva
sorpreso sedente in luogo solitario, a meditare in silenzio
il suo dolore. Ma nè le tendenze ascetiche dello
spirito nè le infermità che lo travagliavano ebbero
forza di stornarlo dagli obblighi dell'ufficio suo. Un
cuore romano gli batteva nel romano petto, ed ei ne
seguiva i dettami con fermezza d'antico. La mente
sua larga come il suo zelo spandeva in ogni plaga
le cure benefiche, e per esse ei diveniva centro a popoli
diversi e guida ad una nuova civiltà ignota ancora
ma nascente per impulso di lui. Or tutte queste
cure continue e varie, animate da una carità così intensa
e così comprensiva, originarono tra gli altri
suoi scritti uno stupendo volume di lettere che attestano
la sublimità di sua vita e sono insieme il
maggiore monumento storico dell'età sua. Divise in
quattordici libri secondo gli anni del suo pontificato<a class="tag" id="tag35" href="#note35">[35]</a>,
<span class="pagenum" id="Page_45">[45]</span>
e scritte ad ogni ceto di persone, queste lettere spiegano
mirabilmente le condizioni dei tempi gregoriani
e riflettendo l'immagine della vita d'allora mantengono
o confermano il ricordo di fatti ignoti o mal
noti. Semplici e prive d'ogni ornamento, ciascuna
d'esse rivela la ispirazione momentanea per cui fu
dettata, ma dal loro complesso si ricava il lungo e
continuo pensiero dello scrittore. Lo stile dei profeti
ai quali ispiravasi nelle altre opere sue, non veniva
innanzi a Gregorio quando esprimeva caldamente e
improvviso i pensieri suoi senza scopo letterario e
stretto quasi sempre da motivi immediati e incalzanti.
Perciò lo stile delle sue lettere scevro da mistica
ampollosità procede piano e scorrevole ricordando
talora la semplice e dignitosa latinità di tempi migliori<a class="tag" id="tag36" href="#note36">[36]</a>.
I soggetti d'esse svariatissimi trattano ogni
<span class="pagenum" id="Page_46">[46]</span>
materia dalle più ardue questioni religiose e politiche
alla minuta amministrazione dei beni della Chiesa,
dalla ansiosa cura delle singole anime al patetico familiare
racconto dei suoi lunghi e quasi continui patimenti
morali e fisici<a class="tag" id="tag37" href="#note37">[37]</a>. Ma il riferire alcuna di queste
lettere gioverà meglio d'ogni discorso a descriverne
l'importanza e a dipingere lo squallore che ravvolgeva
allora la storia nostra. Così la lettera seguente
indirizzata all'imperatrice Costantina per ottenere alleviamento
ai mali che gravavano sulla Corsica e la
Sardegna, mostra qual fosse il governo dei Greci e
come stesse l'Italia a strazio tra le due tirannidi dei
nuovi e degli antichi oppressori.
</p>

<p>
«Posciaché» egli scrive «io conosco la serenissima
Donna nostra esser pensierosa della patria celeste
e della vita dell'anima sua, io terrei me gravemente
colpevole, se tacessi quanto per timore
dell'onnipotente Iddio è da suggerire. Avendo io
saputo essere nell'isola di Sardegna molti gentili,
ed essi tuttavia secondo il loro mal uso, sacrificare
agl'idoli, e i sacerdoti di quell'isola andare torpenti
a predicare il Redentore, vi mandai uno de' vescovi
italiani, che, aiutando Iddio trasse alla fede molti
<span class="pagenum" id="Page_47">[47]</span>
dei gentili. Ma egli mi ha annunciata una cosa sacrilega;
che coloro, i quali colà sacrificano agl'idoli,
pagano al giudice affinché ciò sia lecito loro. Dei
quali essendo alcuni stati battezzati e avendo lasciati
quei sacrifizi, tuttavia il giudice dell'isola,
anche dopo il battesimo, esige quella paga usata
dare da loro. Ed avendolo il vescovo ripreso di
ciò, rispose egli, aver promesso tanto in paga dell'impiego,
che nol potrebbe riavere se non a quel
modo. L'isola di Corsica poi è oppressa di tanta
soverchieria degli esattori e tanta gravezza d'esazioni,
che gli abitatori vi possono a mala pena supplire
vendendo i proprî figliuoli; ondeché lasciando
la pia repubblica e' sono sforzati a rifuggire alla
nefandissima gente de' Longobardi. E qual cosa più
grave, qual più crudele veramente, potrebbero eglino
patire dai Barbari, oltre all'esser ridotti a vendere
i propri figliuoli? In Sicilia dicesi d'un cotale Stefano
cartulario delle parti marittime, che coll'invadere
ogni luogo, e con porre senza pronunziar
giudizio i cartelli a' poderi e alle case, arreca tanti
danni, tante oppressioni che s'io volessi dire tutte
le opere riferitemi di lui, nol potrei compiere in un
gran volume. Adunque vegga la serenissima nostra
Donna tutte queste cose, e sollevi i gemiti degli
oppressi. Ben sono io certo non essere elleno pervenute
alle vostre pie orecchie; che se 'l fossero non
avrebbero durato fino al presente. Suggeritele a suo
tempo al piissimo Signore, affinché dall'anima sua,
dall'Imperio e da' suoi figliuoli ei rimova tale e
tanto gravame di peccato. E ben so ch'ei dirà forse,
<span class="pagenum" id="Page_48">[48]</span>
mandarsi a noi per le spese d'Italia quanto si raccoglie
dalle suddette isole. Ma dico io: conceda
meno per le spese d'Italia e tolga dal suo Imperio
le lacrime degli oppressi. E perciò forse tante spese
fatte per questa terra giovano meno perché con mescolanza
di peccato lor si provvede. Comandino
adunque i serenissimi Signori che nulla più si raccolga
con peccato. E se così si attribuisca meno
alle spese della repubblica, tuttavia le si gioverà
più, e sarà meglio non provvedere alla vita nostra
temporale che procacciare impedimento alla vostra
eterna. Pensate di che animo, di che cuore, in che
strazi esser debbano quei genitori che per salvarsene
strappansi dappresso i figliuoli! E chi ha figliuoli
ben può sapere come s'abbiano a compassionare gli
altri. A me poi basti l'aver questo brevemente suggerito,
affinché se rimanesse la vostra pietà ignorante
di quanto succede in questi paesi, non fossi
io poi del mio silenzio appresso il severo Giudice
incolpato e castigato.»<a class="tag" id="tag38" href="#note38">[38]</a>
</p>

<p>
In quella desolazione d'Italia, Gregorio conscio che
il governo imperiale piuttosto era d'aggravio che di
soccorso ai mali, cercava quando poteva di concluder
<span class="pagenum" id="Page_49">[49]</span>
paci temporanee coi Longobardi per procacciare almeno
a Roma e alle provincie dell'Impero qualche respiro
in quella vita d'oppressione. Ma Romano esarca
di Ravenna con gretta e gelosa politica gli faceva
ostacolo e gli ruppe tra gli altri un accordo iniziato
con Ariolfo duca longobardo di Spoleto. Ne conseguì
una incursione longobarda intorno a Roma e stragi
e rapine fin sotto le mura della città. Il pontefice
oppresso dal gran dolore ne cadde infermo e solo riebbesi
per andare incontro a nuove amarezze. Agilulfo,
re dei Longobardi, volendo ricuperare alcune città
ritoltegli per tradimento dai Greci, mosse rapidamente
da Pavia verso Toscana, ricuperò Perugia e
accostatosi anch'egli fin sotto le mura di Roma, recò
ivi intorno nuovi guasti e saccheggi. Gregorio che a
quel tempo spiegava ai Romani Ezechiele in un corso
d'omelie, sopraffatto dalle calamità del suo popolo,
non ebbe forza di seguitare. «Da ogni lato» sclamava
«udiam gemiti; città distrutte, castella rase, campi
devastati, la terra mutata in un deserto. Altri vediam
tratti prigioni, altri mutilati, altri uccisi.» E
di lì a poco cessando, così se ne scusava: «Non mi si
faccia rimprovero s'io cesso dopo questo discorso,
poiché, tutti lo vedete, le nostre tribolazioni s'accrebbero.
D'ogni parte ne circondan le spade, da ogni parte
temiamo un pericolo imminente di morte. Altri ci tornano
innanzi colle mani mozzate, d'altri ci si annunzia
che son captivi, d'altri che spenti. M'è necessario
oramai trattener la lingua da questa esposizione.»<a class="tag" id="tag39" href="#note39">[39]</a>
</p>

<p>
<span class="pagenum" id="Page_50">[50]</span>
</p>

<p>
Intanto ch'egli tentava d'alleggerir le sventure
della patria e soffriva per esse nell'anima col doppio
dolore di cristiano e di cittadino, i dignitari imperiali
affaticandosi di scalzare l'autorità sua a Costantinopoli,
l'accusavano d'esser caduto negli inganni
del Duca di Spoleto e d'aver con ciò ingannato l'Imperatore.
Gregorio indignato si difese, e scrivendo
aperto ed austero all'Imperatore stesso: «Se la schiavitù
di mia terra» diceva «non crescesse ogni dì,
io pur tacerei del disprezzo e della derisione fatta
di me. Ma questo mi duole che mentre mi si dà
taccia di mentitore si strascina Italia più e più
sotto al giogo de' Longobardi. Io dico al mio piissimo
signore: pensi egli di me ogni male; ma intorno
all'utile della repubblica e alla liberazione
d'Italia, non dia facile le pie orecchie a ciascuno
ma più creda ai fatti che alle parole. Contro ai sacerdoti
poi non si sdegni nella sua terrena potestà
il signor nostro sì prontamente; ma in considerazione
di colui onde essi sono servi, comandi loro
in modo da mostrar la dovuta riverenza.... Di quanto
ebbi a soffrire dirò brevemente. Primo, mi fu guasta
la pace ch'io senza spesa della repubblica avea fatta
co' Longobardi in Toscana; poi, guasta la pace, si
tolsero dalla città di Roma i soldati, e gli uni rimasero
uccisi da' nimici gli altri collocati a Narni
o a Perugia; e per tener Perugia si lasciò Roma.
Fu peggio la venuta d'Agilulfo, quando io ebbi di
miei occhi a vedere i Romani a guisa di cani colle
funi al collo ire ad esser venduti in Francia. Noi,
la Dio grazia, sfuggimmo, racchiusi nella città, dalle
<span class="pagenum" id="Page_51">[51]</span>
costoro mani; ma allora fu cercato d'incolparci che
mancasser frumenti nella città, dove pure, com'io
esposi altra volta, non si possono a lungo serbare.
Nè di me duolmi; che fidato, il confesso in mia coscienza,
purché salvi l'anima mia, mi tengo apparecchiato
ad ogni cosa. Duolmi sì dei gloriosi
uomini Gregorio prefetto e Castorio maestro de' militi,
i quali fecero ogni cosa fattibile e durarono
nell'assedio durissime fatiche di vigilie e guardie,
e tuttavia poi furono colpiti dalla grave indignazione
de' signori. Ond'io ben veggo aver ad essi
nociuto non le azioni loro ma la mia persona; che
dopo essersi con me affaticati con me ora son tribolati.
E quanto a ciò che mi si accenna del terribile
giudicio dello onnipotente Iddio, prego io per
lo stesso onnipotente Iddio che mai più nol ripeta
la pietà de' miei signori. Perché noi non sappiamo
quale abbia ad essere quel giudicio; e dice Paolo
egregio predicatore: Non giudicare anzi tempo, finché
non venga il Signore il quale illuminerà i nascondigli
delle tenebre e manifesterà i consigli dei
cuori. Questo io dico brevemente perché, indegno
peccatore più m'affido nella misericordia di Gesù
che nella giustizia della vostra pietà. E Iddio regga
qui di sua mano il mio piissimo signore e in quel
terribil giudicio lo trovi libero d'ogni delitto; e
faccia poi piacere me, se è d'uopo, agli uomini;
ma in cotal modo che io non offenda la sua eterna
grazia.»<a class="tag" id="tag40" href="#note40">[40]</a>
</p>

<p>
<span class="pagenum" id="Page_52">[52]</span>
</p>

<p>
Del resto nè calunnie nè ostacoli lo trattennero
dal negoziar nuove tregue coi Longobardi studiandosi
così di sollevar le campagne specialmente da
quelle guerre devastatrici. Regnava allora sui Longobardi
Agilulfo già duca di Torino principe di gran
valore e conciliante d'animo, chiamato al trono da
Teodelinda allorché rimasta vedova di re Autari, i
nobili, al dire di Paolo Diacono<a class="tag" id="tag41" href="#note41">[41]</a> la lasciarono arbitra
del regno invitandola ad eleggersi fra i duchi
longobardi un successore all'estinto. Questa principessa,
donna d'alte virtù, bavarese di nascita, cattolica
di fede, esercitò una grande e salutare influenza
nelle cose del regno e sui consigli del marito, e fu
spesso mediatrice di pace. Dalle lettere di Gregorio
apparisce sovente com'egli la tenesse in gran pregio
e sperasse per lei di condurre al cattolicesimo i Longobardi.
Riuscì in parte all'intento. Per le persuasioni
di Teodelinda par che Agilulfo s'inducesse a
lasciar l'arianesimo a quel modo che in Inghilterra
le persuasioni di Berta aiutarono la conversione di
Etelberto. Certo dopo Agilulfo i Longobardi a poco
a poco, sebbene non senza molta resistenza, incominciarono
a tenere una sola fede con gli Italiani e il
fatto avea grande importanza perché valeva a scemare
le divisioni tra i due popoli e n'aiutava la fusione
<span class="pagenum" id="Page_53">[53]</span>
alla quale peraltro fu sempre impedimento la
coesistenza dell'Impero in Oriente. Verso quel tempo
per cura di Teodelinda sorse la cattedrale di Monza
a cui fu data in offerta la corona ferrea che servì da
quel tempo a incoronare i re d'Italia e dopo aver cinta
la fronte a Carlomagno e a Napoleone, apparve in
un giorno di dolore solenne dietro al feretro di Vittorio
Emanuele rinnovatore del regno italico. Quando
nacque ad Agilulfo un figliuolo (A. D. 603), fu battezzato
secondo il rito cattolico. Gregorio che afferrava
bene la utilità di quell'evento, ne mandò lieto
rallegramenti e lodi a Teodelinda. «Quello che mi
mandaste in iscritto dalle contrade genovesi,» così
le diceva Gregorio, «mi fece partecipe del gaudio vostro
col farmi noto che per la grazia di Dio onnipotente
vi fu concesso un figliuolo, e, quel che torna
a lode della eccellenza vostra, ch'egli fu ascritto
alla fede cattolica. Nè altro era da aspettarsi dalla
cristianità vostra se non che avreste procurato di
munir del sussidio della giustizia cattolica colui che
v'era dato per dono divino, affinché il Redentore
conoscesse in voi una serva fedele, e alimentasse
nel suo timore il nuovo re alla nazione dei Longobardi.
Perciò prego l'onnipotente Iddio ch'egli
custodisca voi nella via de' suoi mandati e faccia
crescer nell'amor suo l'eccellentissimo figliuol mio
Adaloaldo per tal modo ch'egli già grande infra
gli uomini anche per sue buone opere divenga glorioso
dinnanzi agli occhi del nostro Iddio.
</p>

<p>
«Quanto a ciò che scrisse la eccellenza vostra che
io dovessi sottilmente rispondere all'abbate Secondo,
<span class="pagenum" id="Page_54">[54]</span>
figliuol mio carissimo, chi mai, se infermità nol contrastasse,
vorrebbe indugiarsi a soddisfare la domanda
sua e il desiderio vostro il quale, vedesi, riuscirebbe
utile a molti? Se non che mi opprime tale
infermità di podagra, che non pur m'è negato il
dettare, ma a stento posso levarmi a discorrere.
Ciò sanno i legati vostri apportatori di queste lettere,
i quali mi trovarono infermo al venire e mi
lasciano in pericolo grande e dubbio della vita. Ma
se l'onnipotente Iddio vorrà ch'io guarisca, a quanto
egli mi scrisse risponderò sottilmente.
</p>

<p>
«.... All'eccellentissimo figliuol mio Adaloaldo re,
mando alcune reliquie, cioè una croce col legno
della santa croce del Signore, ed una lezione del
Santo Vangelo inclusa in una teca persica. E alla
figliuola mia, sua sorella, mando tre anelli, due
con giacinti uno con onice, le quali cose prego sien
date da voi a loro affinché per mezzo della eccellenza
vostra riesca loro grato l'affetto mio.
</p>

<p>
«Nel mandarvi con amor paterno il debito saluto,
chieggovi che al figliuol nostro eccellentissimo il
re vostro sposo rendiate grazie per la fatta pace,
e che per l'avvenire secondo l'uso vostro, lo esortiate
con ogni maniera alla pace. Così tra le molte
buone opere vostre potrete trovare innanzi al cospetto
di Dio la mercé usata ad un popolo innocente
che poteva perir nel dissidio.»<a class="tag" id="tag42" href="#note42">[42]</a>
</p>

<p>
Queste lettere scelte non senza esitazione tra molte
d'ugual valore, possono in qualche modo mostrar la
<span class="pagenum" id="Page_55">[55]</span>
luce che viene alla storia d'Italia da questo singolare
epistolario. Ma l'ampia mente di Gregorio, le
ispirazioni del suo ministero, la larghezza cristiana
della sua carità, non gli consentivano di restringere
nella sola Italia l'opera sua, onde le sue lettere sono
fonte di storia non pure italiana ma universale. La
storia d'Europa si chiarisce mirabilmente per le lettere
scritte nelle Gallie e in Ispagna, notevolissime
tra le prime quelle dirette alla famosa Brunichilde<a class="tag" id="tag43" href="#note43">[43]</a>,
e tra le seconde quelle dirette a Leandro quel vescovo
di Siviglia che indusse il re Recaredo e i suoi
Visigoti ad abbandonar l'arianesimo. Del pari le lettere
<span class="pagenum" id="Page_56">[56]</span>
dirette a Costantinopoli, ad Alessandria ed altrove
in Oriente e in Affrica, descrivono lo stato dei
paesi più lontani e le loro relazioni con Roma. Quali
poi fossero le relazioni tra Gregorio e la Inghilterra,
e qual parte egli avesse alla conversione di quel paese,
è famoso al mondo. Beda il venerabile raccogliendo
le tradizioni inglesi ne ha lasciato un racconto notissimo
ripetuto per tutto il medio evo. Egli narra
come Gregorio non ancora pontefice veduti in Roma
alcuni schiavi inglesi, colpito dall'angelica bellezza
loro, udendo ch'essi erano idolatri, concepisse il pensiero
di convertir l'Inghilterra alla fede. Ottenutane
licenza ei s'avviava missionario a quelle contrade,
ma appena mosso, ecco il popolo romano a sollevarsi
e costringere il papa a richiamarlo. Questo racconto
della cui verità non apparisce traccia nelle opere di
Gregorio, riflette non solo l'affettuosa venerazione
che nutrivasi per lui in Inghilterra qualche secolo
dopo la sua morte, ma puranco l'affettuosa sollecitudine
che nelle lettere di Gregorio traluce continua
per quella missione<a class="tag" id="tag44" href="#note44">[44]</a>. L'infiammato ardore di carità
che lo ispira su tale argomento mi sforza a varcare
i limiti di questo lavoro, e uscendo dalla storia particolare
d'Italia raccolgo qua e là qualche frammento
in cui Gregorio parla di questa impresa a lui cara,
e nel compiacersi della riuscita, coi gravi e dolci ammonimenti
la dirige al suo termine.
</p>

<p>
<span class="pagenum" id="Page_57">[57]</span>
</p>

<p>
«Ma,» egli scrive ad Eulogio vescovo Alessandrino,
«poiché io so che voi tanto vi rallegrate nel
bene operato da voi quanto in quel che è operato
dagli altri, rendovi cambio del favor vostro e v'annunzio
non dissimili cose. Imperocché perfidiando
finora nel culto de' tronchi e delle pietre la nazione
degli Angli che vive nel più remoto angolo del
mondo, a me collo aiuto delle orazioni vostre entrò
nell'animo ch'io dovessi mandar colà un monaco
del monastero a predicare colla grazia di Dio. Il
quale con mia licenza fatto vescovo dai vescovi di
Germania, anche col conforto loro fu condotto laggiù
in fin del mondo a quella gente, e pur ora ci
son pervenute scritte notizie di sua salute e dell'opera
sua. E tra quella gente splendono di tanti
miracoli ed egli e gl'inviati con lui, che sembrano
imitar le virtù insigni ch'essi vanno sponendo degli
apostoli. Nella festa della Natività del Signore occorsa
in questa prima indizione, ci annunzia il fratello
e convescovo nostro che oltre a diecimila Angli
furono battezzati. La qual cosa io vi narro affinché
sappiate ciò che parlando operate tra il popolo Alessandrino,
e pregando operate ai confini del mondo.
Le orazioni vostre sono dove voi non siete e dove
siete appariscono le opere sante.»
</p>

<p>
Nel seguito di questa lettera così notevole per giusta
compiacenza e per l'umile fede che ne traspare,
si fa cenno d'una grave questione ch'egli ebbe in
Oriente con Giovanni il Digiunatore patriarca costantinopolitano,
intorno al titolo di vescovo universale
ch'egli rifiutava per sé e non voleva riconoscere
<span class="pagenum" id="Page_58">[58]</span>
in altri. Ma una tale questione che originò molte lettere
della raccolta importantissime per la storia della
Chiesa, trasmoda troppo la cerchia di questo libro.
È necessità tralasciarla e concludere queste citazioni,
forse già troppo lunghe, coi brani di un'altra lettera
scritta ad Agostino l'apostolo d'Inghilterra: «Gloria
negli eccelsi a Dio e pace in terra agli uomini di
buona volontà. Come il morto grano di frumento
recò molto frutto cadendo a terra affinché non regnasse
solo nel cielo, così noi viviamo per la morte
sua, ci confortiamo per la sua infermità, pel suo
patire siam tolti al patire, per l'amor suo cerchiamo
in Britannia i fratelli che ci erano ignoti, per sua
grazia troviamo quelli che noi ignoranti cercavamo.
Chi varrà a dir quanta gioia sia nata quì in cuore
di tutti i fedeli a udir che la nazione degli Angli
per la grazia dell'onnipotente Iddio e le fatiche
della fraternità tua, scacciate le tenebre dell'errore
s'è circondata della luce della santa fede, che
già con mente franca essa calpesta gl'idoli a cui
prima soggiaceva insana per terrore; a Dio onnipotente
si piega pura nel cuore, dalle prave opere
è trattenuta per le regole della santa predicazione,
ai precetti divini inchina l'animo e sollevasi coll'intelletto,
infino a terra umiliasi coll'orazione per
non giacer colla mente a terra? Di chi è questa
opera se non di colui che dice: Il Padre mio opera
fino ad ora ed opero anch'io?<a class="tag" id="tag45" href="#note45">[45]</a>.... Or tu godi pure
perché le anime degli Angeli pe' miracoli esteriori
<span class="pagenum" id="Page_59">[59]</span>
son tratti alla grazia interiore, ma temi che fra
queste maraviglie che sono operate l'infermo animo
non si levi a presunzione, e mentre esaltasi fuori
ad onore non cada internamente per vanagloria...
Imperocché ai discepoli del vero non deve arrecar
gaudio se non quel bene che hanno comune con
tutti e nel quale non hanno fine alla letizia. Resta
dunque, o fratello carissimo, che tra ciò che tu per
opera di Dio fai esternamente, sempre all'interno
ti giudichi sottilmente, e che sottilmente osservi
ciò che sei tu stesso e quanta grazia sia in quella
gente per la cui conversione ottenesti perfino il
dono di far miracoli. E se ti ricorderai d'aver mancato
talora innanzi al Creatore nostro o colla parola
o coll'opera, sempre ti richiamerai ciò a memoria
affinché il ricordo della colpa reprima la
insorgente vanità del cuore. E quanto di operar
miracoli ti sarà o ti fu concesso, stimalo donato
non a te ma a coloro per la cui salute ti si concede....
Molto adunque vuolsi premer giù l'animo
tra i segni e i miracoli affinché esso non cerchi la
propria gloria ed esulti nel gaudio privato della
sua esaltazione.
</p>

<p>
«Le quali cose io dico perché desidero umiliar
l'animo di chi m'ascolta, ma tuttavia abbia anche
la sua fiducia l'umiltà tua. Imperocché io peccatore
tengo speranza certissima che per la grazia
dell'onnipotente nostro Creatore e Redentore Dio
e Signore Gesù Cristo, già i peccati tuoi sono rimessi
e perciò sei eletto affinché per te si rimettano
i peccati altrui. Nè avrai afflizione d'alcun
<span class="pagenum" id="Page_60">[60]</span>
peccato in avvenire tu che ti sforzi di far gaudio
in cielo per la conversione di molti. Lo stesso Creatore
e Redentore nostro, parlando della penitenza
degli uomini, afferma: Io vi dico che si farà maggior
gaudio in cielo per un peccatore penitente,
che per novantanove giusti a cui non fa d'uopo
pentirsi<a class="tag" id="tag46" href="#note46">[46]</a>. E se per un sol penitente è così grande
gaudio nel cielo, qual gaudio crederem noi che si
faccia per tanto popolo convertito dall'error suo,
il quale venendo alla fede condannò col pentirsi il
male che fece? In tanto gaudio di cielo e d'angeli
ripetiam dunque quelle parole angeliche che premettemmo:
“Gloria negli eccelsi a Dio e pace in
terra agli uomini di buona volontà.”»<a class="tag" id="tag47" href="#note47">[47]</a>
</p>

<p>
L'anno 604, nel giorno 14 di marzo, chiudeva la
santa vita Gregorio Magno e col cessare del suo epistolario
la storia d'Italia perde la guida sua più luminosa
attraverso que' secoli. Altre opere di Gregorio
hanno pregio storico per le allusioni che vi si trovano
a fatti contemporanei o recenti, e principale tra
queste opere è il libro dei <i>Dialoghi</i>. In questo libro
singolare, uno di quelli che più hanno affascinata la
fantasia del medio evo, Gregorio descrisse le vite e
i miracoli di San Benedetto e d'alcuni altri Italiani
in fama di santità vissuti intorno al suo tempo e i
più d'essi o conosciuti da lui o da persone a lui note.
È una raccolta di leggende strane e fantastiche narrate
con ferma fede e con ferma fede ripetute per
<span class="pagenum" id="Page_61">[61]</span>
secoli, ed è maraviglioso insieme e caratteristico di
que' tempi e di questa nostra natura umana il trovar
tanta puerile credulità in uomo di genio così mirabile.
Ma queste leggende riescon preziose alla storia
sparse come sono di fatti reali e d'allusioni a luoghi
ad usi a monumenti non ancora scomparsi, a personaggi
che vissero e operarono in quella età momentosa<a class="tag" id="tag48" href="#note48">[48]</a>.
</p>

<p>
Colla morte di Gregorio le testimonianze contemporanee
e dirette sulla storia d'Italia nei tempi longobardi
cessano quasi del tutto. Il documento di
maggior valore è l'Editto di re Rotari (A. D. 643),
che con le aggiunte fattevi dai re successivi raccoglie
in sé tutta la legislazione longobarda. Rotari
prefisse all'Editto un prologo il quale nella scarsità
delle memorie serve molto alla storia essendo riferita
in esse con diligenza la serie dei re longobardi coi
nomi di loro famiglie ed una accurata genealogia per
dieci generazioni della famiglia dello stesso Rotari
che era degli Arodi.
</p>

<p>
Finché Rotari non le raccolse, nessuno aveva scritto
le leggi dei Longobardi. Esse scendevano tramandate
colla parola viva da generazione a generazione e il
somigliante accadeva per la memoria di loro genealogie
e di loro imprese che circonfuse di leggende
erano affidate al canto. Verso il 670 un Longobardo
tentò come seppe di ricavare da quelle saghe alquanti
cenni intorno alla provenienza del suo popolo, e questo
<span class="pagenum" id="Page_62">[62]</span>
lavoro eletto <i>Origo Langobardorum</i> s'aggiunse <i>ab
antico</i> nei codici al prologo dell'Editto di Rotari e
parve quasi confondersi in quello<a class="tag" id="tag49" href="#note49">[49]</a>. Prima di questi
tentativi esisteva una storia dei Longobardi compilata
da quell'abbate Secondo di Trento († 612), che
levò al fonte battesimale il fanciullo Adaloaldo e
si trova nominato qui sopra nella lettera di Gregorio
Magno alla Regina Teodelinda, ma di questa
storia, che sembra essere stata importante, riman la
sola menzione negli scritti di Paolo Diacono a cui
siam giunti oramai<a class="tag" id="tag50" href="#note50">[50]</a>. Il continuatore di Prospero
d'Aquitania il quale condusse la sua continuazione
fino al 671 ed un <i>magister Stefanus</i> che verso il 698
compose una rozzissima poesia in lode di re Cuniperto
<span class="pagenum" id="Page_63">[63]</span>
sono le sole fonti contemporanee che abbiamo
oltre la <i>Origo</i> e l'Editto, e provenienti da scrittori
di origine latina. I Longobardi stentarono sopra ogni
altro popolo germanico ad avvicinarsi alla cultura
latina e vi si avvicinarono sol quando la loro dominazione
era presso al tramonto. Però, come osserva
il Wattenbach, «i grammatici che malgrado la contrarietà
dei tempi avevano sempre continuata l'opera
loro, trovarono a poco a poco discepoli tra i Longobardi
e quando la costoro signoria si appressò
alla fine, già avevano educato al popolo straniero
il suo storico che, come Giordane, alla caduta del
regno ne serbò almeno la memoria.»<a class="tag" id="tag51" href="#note51">[51]</a> Questo storico
fu Paolo Diacono, e di lui, insigne tra gli storici
dell'antico medio evo italiano devesi ora trattar
di proposito<a class="tag" id="tag52" href="#note52">[52]</a>.
</p>

<p>
Paolo Diacono ci ha lasciato egli stesso memoria
di sé qua e là ne' suoi scritti, e in essi possiamo seguir
le traccie della sua vita che fu certo notevole.
Nasceva da stirpe antica ed egli ne risalisce la storia
<span class="pagenum" id="Page_64">[64]</span>
intessuta di leggende. Leupchis, lo stipite ch'egli
menziona del suo casato, scese nel Friuli con Alboino
al tempo della prima invasione longobarda e quivi
morì lasciando cinque figliuoli che poco appresso presi
in una incursione degli Avari furon tratti via dalla
patria. Durava da lungo la lor prigionia quando Lopichis
un d'essi, pervenuto alla virilità potè scampar
colla fuga. Dopo un lungo vagar solitario alla ventura
tra stenti immani e pericoli, un dì sulle Alpi
mentre considerava incerto il suo cammino, ecco presentarglisi
innanzi d'improvviso un lupo e farglisi
guida per la via sconosciuta. Poi a un tratto sparitogli
dagli ocelli misteriosamente il lupo, una visione
gli venne a soccorso nel sonno e gl'indicò la
rimanente strada fino al Friuli. Quivi trovò la deserta
casa dov'era nato, e riconosciuto dai suoi parenti
potè ristorarla e fondare in essa la sua famiglia.
Da Lopichis derivò Arechis e da lui Warnefrit, il
quale unitosi ad una Teodelinda, n'ebbe alquanti
figliuoli. Un d'essi, nato per quanto si congettura
<span class="pagenum" id="Page_65">[65]</span>
tra il 720 e il 725 all'incirca, fu il nostro Paolo
Varnefrido o, come più universalmente è chiamato.
Paolo Diacono.
</p>

<p>
Paolo ebbe a maestro nelle lettere il grammatico
Flaviano nipote ad un altro grammatico di nome Felice.
Nelle scuole studiò la lingua greca non senza
profitto come è da credere malgrado la modestia colla
quale egli accenna a questo ramo del suo sapere. Non
è ben sicuro in quale luogo Flaviano gl'impartisse
l'insegnamento suo, ma par probabile ch'ei fosse educato
in Pavia alla corte del re dove per questi grammatici
la cultura latina schiudevasi un varco. Certo
Paolo trovavasi in corte ai tempi del re Ratchis
(A. D. 744-749), perché ci narra d'avere egli stesso
veduto quel re mostrare dopo un convito la tazza
famosa che Alboino fe' far col teschio di Cunimondo
re dei Gepidi. Com'è noto, Alboino, ucciso in guerra
Cunimondo di cui poscia sposò la figliuola Rosemunda,
soleva ai solenni conviti ber nel suo teschio
ridotto ad uso di coppa. Un giorno a Verona grave
di vino oltre il dovere, il tiranno offrì la tazza orrenda
alla regina invitandola a ber lietamente col
padre. L'atroce ingiuria vendicata più tardi ferocemente
par così enorme a Paolo che nel narrarcela
esclama: «Affinché ciò ad alcuno non apparisca impossibile,
dico la verità innanzi a Cristo, io stesso
un dì di festa vidi il re Ratchis che tenea in mano
questa coppa mostrandola a' convitati suoi.»
</p>

<p>
Questo episodio che s'introduce qui ad esempio
della feroce barbarie de' primi Longobardi, bene ci
aiuta a seguire la storia della vita di Paolo e non
<span class="pagenum" id="Page_66">[66]</span>
è il solo per cui lo vediamo trattare familiarmente
coi principi del suo tempo. Lo scritto più antico che
ci rimane di Paolo (A. D. 763), è un carme sulle sei
età del mondo, di cui le strofe recano acrosticamente
il nome di <i>Adelperga pia</i> figlia del re longobardo Desiderio
e moglie di Arichi duca di Benevento. Questa
principessa che aveva avuto Paolo a maestro, gli rimase
sempre amica e lo invitò più tardi ad aumentare
e continuare la storia romana di Eutropio. Pare
che egli componesse l'epitaffio in versi per la regina
Ansa madre di Adelperga il cui cadavere fu ricondotto
in patria dalla Francia dove Ansa era andata
con Desiderio quando l'armi di Carlo Magno fransero
il regno dei Longobardi. I versi della iscrizione
che dallo stile pare sicuramente esser di Paolo, spirano
una malinconia profonda e attestano l'affetto
che l'autore portava alla stirpe sua longobarda. Non
si sa in quale anno egli ricevesse i sacri ordini nè
quando entrasse nel chiostro, ma il Waitz tiene per
non improbabile ch'egli si rendesse monaco a Montecassino
quando Ratchis balzato dal trono vi trovò
un rifugio. Quivi la solenne pace del monastero presto
pigliò tanto impero sull'animo di Paolo, che mai
forse non si sarebbe indotto a lasciarla se gravi casi
non l'avessero chiamato fuori. Nel 776 i Longobardi
da breve conquistati si rivoltarono in varî luoghi
contro a' Franchi e più vastamente nel ducato del
Friuli. Se Paolo non s'immischiò in questa rivolta
certo vi prese parte il fratel suo Arechis, il quale
tratto prigioniero in Francia ebbe confiscate tutte le
sostanze sue. Da questo fatto dee trarre origine una
<span class="pagenum" id="Page_67">[67]</span>
leggenda intorno a Paolo nata verso il secolo decimo
e largamente diffusa nei secoli posteriori. A voler seguire
questa leggenda, Carlo Magno sospettando Paolo
complice in una congiura, l'avrebbe cacciato in esilio
e confinatolo nell'isoletta di Tremiti donde egli qualche
anno appresso avrebbe potuto fuggire per miracolo,
rifugiarsi a Benevento e di là a Montecassino.
Ma tutto questo racconto è fantastico. Per contrario
quando già Carlo era venuto a Roma e avea dato
prova di temperata mitezza nelle cose di Stato e mostravasi
protettore delle lettere, vediamo Paolo rivolgersi
al monarca vincitore. In versi ei gli chiede che
sia reso il fratel suo alla famiglia da sei anni giacente
in una miseria di cui dipinge lo squallore con
gran vivezza di colorito e gran calore d'affetto. A far
più efficace la intercessione, Paolo lasciò il monastero
e valicate le Alpi si recò in corte di Carlo. Questi
lo accolse con molto onore e lo trattenne più a lungo
ch'ei non avrebbe voluto. Dalle rive della Mosella
il desiderio del monaco tornava alla dolce pace gustata
tra i maestosi silenzî delle rupi cassinesi: «Sebbene,»
egli scrive all'abate suo Teodemaro, «uno
spazio vasto di terra mi separi dal consorzio vostro,
me congiunge a voi un tenace affetto che non
può mai disciogliersi, nè il riferir per lettera e la
brevità di queste pagine bastano a dirvi l'amor
che mi crucia ad ogni momento per voi e pe' miei
seniori e fratelli. Imperocché quando mi sovvengono
alla mente gli ozî occupati solo in opere divine,
e la grata dimora della cella mia, e il pio
religioso affetto vostro, e la santa caterva di tanti
<span class="pagenum" id="Page_68">[68]</span>
soldati di Cristo intesa al culto divino, e di ciascun
fratello gli esempi fulgidi per virtù diverse,
e i dolci colloqui sulle perfezioni della superna patria,
io tremo attonito e languisco, nè so trattener
le lacrime tra i sospiri che m'escono dal profondo
del petto. M'aggiro tra cattolici e dediti al culto
cristiano, tutti m'accolgono bene, tutti mi si mostrano
benigni per amore del padre nostro Benedetto,
e pei meriti vostri. Ma al paragone del cenobio
vostro il palazzo m'è carcere, al paragone
di tanta quiete che si trova fra voi il viver qui
m'è tempesta. Solo pel corpo frale son tenuto via
da codesta patria, con tutta l'anima mia sono con
voi. E ora mi pare d'essere ai vostri troppo soavi
concenti, ora seder nel cenacolo a saziarci più colla
lettura che col cibo, ora a considerar le opere di
ciascuno negli uffici diversi, ora a indagar lo stato
degli aggravati per vecchiezza o per male, ora a
logorar le soglie dei santi care a me come un paradiso.»
E chiudeva la lettera esprimendo la speranza
di raggiunger presto i fratelli suoi, ma l'indugio
al ritorno non fu così breve. Appunto in quel
tempo Carlo adunando alla sua corte da ogni paese
tutti coloro nei quali splendeva ancor qualche raggio
della ormai spenta cultura, studiavasi di ravvivare
intorno a sé la luce della civiltà romana mentre si
preparava a far rivivere nell'ordinamento politico il
nome di Roma e l'autorità dell'Impero. Paolo Diacono
non poteva rimanersi estraneo a quest'opera di
civiltà e si lasciò indurre a prendervi parte. Di ciò
avanza un chiaro monumento nei versi che Pietro
<span class="pagenum" id="Page_69">[69]</span>
da Pisa gli scrisse in nome di Carlo magnificando
le doti e la scienza di Paolo e paragonandolo agli
scrittori più grandi della antichità. «La figliuola mia,»
dice Carlo in que' versi «deve andare sposa in Grecia
ed è mio desiderio che Paolo ammaestri nella lingua
greca coloro che dovranno accompagnarla a
Costantinopoli.» Paolo verseggiando in risposta accetta
l'incarico ma rifiuta modesto le lodi regali ed
anche nega d'aver tentata la conversione del re di
Danimarca Sigfrido, attribuitagli da Carlo in altri
versi di Pietro da Pisa. Verso quel tempo Paolo compose
l'epitaffio d'Ildegarde moglie di Carlo Magno
(† 783) e delle sorelle e figliuole di lui. Inoltre, sempre
ad istanza di Carlo, condusse a termine una pregevole
raccolta di omelie, abbozzata già a Montecassino
la quale, come già altri osservò, venne in
grande aiuto all'ignoranza quasi universale in quei
tempi del clero<a class="tag" id="tag53" href="#note53">[53]</a>.
</p>

<p>
Nè si limitarono a tanto le fatiche letterarie del
nostro monaco cresciuto oramai in fama tra i letterati
dell'età sua. Fece un estratto del trattato De verborum
significatione di Festo Pompeio, serbando così
<span class="pagenum" id="Page_70">[70]</span>
ai posteri almeno in parte un documento che ancora
è prezioso ai filologi e agli studiosi della legislazione
romana. Pregato da Angilramno vescovo di Metz,
compose la storia dei vescovi Metensi e aprì egli
primo oltre l'Alpi, la serie di quelle storie episcopali
che hanno tanto giovato in ogni paese alla storia
della chiesa cristiana<a class="tag" id="tag54" href="#note54">[54]</a>. In quest'opera narrò diffusamente
la vita di santo Arnulfo stipite della casa
carolingia e colse al volo la propizia occasione per
celebrare le glorie e le virtù del monarca che gli si
mostrava così benigno. In corte dovette Paolo incontrarsi
e si strinse di calda intima amicizia con uno
dei maggiori uomini di quella età, parente a Carlo,
Adalardo abate di Corvey. Pur questa amicizia recò
frutti letterari, e, a richiesta dell'amico, Paolo si diè
ad emendare il testo delle lettere di Gregorio il Grande
del quale anche dettò una vita, ma colto da infermità
potè solo compiere una breve parte del suo lavoro
che mandò ad Adalardo con una soave lettera riboccante
d'affetto.
</p>

<p>
Pare che Paolo mettendo a profitto quegli anni di
dimora oltralpe visitasse gran parte di Francia e i
monasteri più famosi in essa. Ma nè le attrattive di
quel bel paese bastarono a fargli dimenticare la cara
patria, nè i dolci legami delle nuove amicizie a fermarlo
per sempre in corte di Carlo. Nota il Wattenbach
che forse la nimicizia tra Carlo e Arechis principe
<span class="pagenum" id="Page_71">[71]</span>
di Benevento, sempre crescente finché scoppiò
in guerra aperta, potè da ultimo rattristargli la dimora
in Francia sebbene il re gli rimanesse sempre
amico. Inchina altri a credere che Paolo sul cadere
del 786 tornasse in Italia collo stesso Carlo. Conghietture
probabili entrambe ma non sicure. Certo è
solo che intorno al 787 Paolo dettava da Montecassino
una bella iscrizione per Arechis morto in quell'anno,
e con quel pio tributo suggellava l'amicizia
fedele onde s'era legato al marito d'Adelperga sua
discepola. L'affannoso desiderio del monaco toccava
alfine la cima sua. Dopo così lungo aggirarsi tra i
rumori del mondo e il fasto delle corti, egli poteva
adesso rigoder quella pace profonda verso cui s'affannano
certe anime con tanto più ardore quanti più
trovano contrasti a raggiungerla. Dalla vetta di quel
monte venerando per pie memorie, dove Benedetto
aveva deposto un seme tanto fecondo di civiltà, quel
monaco solitario sciolto alfine d'ogni cura mondana poteva
levarsi dalla contemplazione degli eventi umani
alla contemplazione serena di Dio. Così in quei riposi
tranquilli nacquero gli ultimi due lavori a cui
consacrò la rimanente vita<a class="tag" id="tag55" href="#note55">[55]</a>, un commentario alla regola
monastica e quella storia dei Longobardi che gli
ha assicurata la fama presso i posteri.
</p>

<p>
<span class="pagenum" id="Page_72">[72]</span>
</p>

<p>
La nascita di Paolo Diacono e i casi di sua vita
sembravano destinarlo all'ufficio di storico. Nato in
Italia da stirpe longobarda quando il regno longobardo
si avvicinava alla sua caduta, amante del popolo
da cui traeva l'origine, amico ai suoi principi,
e d'altra parte educato da maestri italiani alle tradizioni
doppiamente latine della antichità classica e
della Chiesa, Paolo Diacono era insieme italiano e
longobardo. Da ciò quella specie di patriottismo che
unisce in lui le due razze e par che simboleggi tra
esse una fusione che non potè mai compiersi intera
e solo si compì in parte quando il popolo oppressore
soggiacendo ai Franchi scese alquanto più vicino agli
oppressi. Già Paolo rifacendo l'opera d'Eutropio aveva
narrata la storia di Roma, ed ora mutato per dir così
il titolo del suo lavoro, nelle vicende del popolo longobardo
narrava il proseguimento di quella storia.
Come s'è già veduto, i popoli germanici ignari di
lettere affidavano la notizia di loro genealogie e di
loro imprese alla tradizione che le tramutava in canti
e in leggende. Ricavare da queste leggende la vita
del popolo ch'esse celebravano, era l'ufficio di chi
metteva mano alla storia quando le imprese accumulate
e i primi raggi della civiltà penetrati ispiravano
quasi inconsciamente il desiderio d'una narrazione
più certa e più duratura. Da ciò quell'intrecciarsi
continuo dei fatti reali coi leggendari che dà un carattere
così spiccato alla storia dei Longobardi i quali
anche, per loro indole rude ma cavalleresca, spesso
condussero imprese da leggenda piuttosto ispirati da
vaghezza di mostrarsi prodi che da ragione di Stato.
<span class="pagenum" id="Page_73">[73]</span>
Bene Cesare Balbo con l'usata acutezza sua ha notato
che fin dai tempi di Autari e di Teodelinda
«possono dirsi incominciati in Italia i tempi, benché
il nome non peranco, della cavalleria; tempi
più piacevoli all'immaginazione che all'effetto, più
ammirabili ne' romanzi che nelle storie; tempi non
senza virtù, ma di virtù sprecata.»<a class="tag" id="tag56" href="#note56">[56]</a> Nè v'ha per
fermo romanzo cavalleresco delle età posteriori che
narri alcun racconto più ricco d'avventurosa poesia
di questo che ci è narrato da Paolo:
</p>

<p>
«.... Dopo queste cose re Autari inviò legati in Baviera
per chiedere in matrimonio la figlia del re
Garibaldo, e questi accoltili benignamente promise
di dare ad Autari la figlia sua Teodelinda. Ciò nel
tornare riferendo i legati ad Autari, egli desideroso
di veder cogli occhi suoi la sua sposa, presi con sé
alcuni pochi ma scelti Longobardi e conducendo quasi
come seniore un suo fedelissimo, senza indugio trasse
in Baviera. I quali introdotti secondo l'usanza dei
legati al cospetto di re Garibaldo, posciaché colui
ch'era venuto con Autari quasi come seniore ebbe
fatti i saluti e le parole d'uso, Autari ignoto a tutta
quella gente, fattosi più presso a re Garibaldo gli
disse: ‘Il signor mio Autari re qui mi ha propriamente
inviato a veder la figliuola vostra sua sposa,
affinché io possa sicuramente annunziare al signor
mio quale ne sia la bellezza.’ E udendo ciò il re
e fatta venir la figliuola, Autari contemplatala tacitamente
<span class="pagenum" id="Page_74">[74]</span>
e vedendola di belle forme e compiacendosene
in ogni cosa, disse al re: ‘Poiché tale vediamo
essere la persona della figliuola vostra che
bene dobbiamo desiderarla per nostra regina, noi
ameremmo, se piace alla podestà vostra, che ella
ci desse di mano sua la coppa del vino come dovrà
fare appresso con noi.’ E avendo il re conceduto
che ciò si facesse, ella presa la coppa del vino,
prima propinò a colui che pareva esser seniore. Poscia
avendola pôrta ad Autari ch'ella ignorava esser
lo sposo suo, questi, dopo aver bevuto, nel render
la tazza, senza che altri lo notasse col dito le toccò
la mano, e accostò la fronte e il volto alla sua destra.
Ella suffusa di rossore narrò il fatto alla nutrice.
A cui la nutrice disse: ‘Se questi non fosse
lo stesso re e il tuo sposo, certo non avrebbe osato
toccarti. Ma tacciamo frattanto che non lo sappia
tuo padre: per fermo egli è persona degna e di tenere
il regno e d'associartisi in matrimonio.’ Era
allora Autari florido d'età giovanile, di bella statura,
biondo di crine e di nobilissimo aspetto. Coloro
preso commiato dal re, ripigliando la via della
patria mossero in fretta a' confini dei Norici. Imperocché
la provincia dei Norici abitata dal popol
de' Bavari, ha la Pannonia da oriente, da occidente
la Svevia, da mezzogiorno l'Italia e da tramontana
il corso del Danubio. Autari adunque essendo già
arrivato presso a' confini d'Italia e avendo con sé
i Bavari che lo riaccompagnavano, levossi quanto
potè sul cavallo che inforcava, e con tutta forza
infisse nell'albero che gli era più prossimo la scure
<span class="pagenum" id="Page_75">[75]</span>
che tenea in mano e ve la lasciò infissa con queste
parole: ‘Di cotali ferite suol fare Autari.’ E avendo
ciò detto, allora i Bavari che l'accompagnavano intesero
ch'egli era lo stesso re Autari.»<a class="tag" id="tag57" href="#note57">[57]</a>
</p>

<p>
Nè solo per fatti somiglianti apparisce in forma
così leggendaria la storia dei Longobardi. Il racconto
di rivolgimenti politici gravissimi mostra il vero della
osservazione del Balbo intorno alla tendenza cavalleresca
che si veniva manifestando allora in Italia e
improntava del suo carattere molte azioni reali di
quel popolo. Questa tendenza si riflette come in uno
specchio nell'anima ingenua ed immaginosa di Paolo
diacono ed è gran fortuna pei posteri. Ispirato da
essa egli narra la storia delle cose avvenute quali
la voce viva delle tradizioni gliele riferisce e non
sciupa queste ultime sfoggiando una vana erudizione
o una critica non concessa ai suoi tempi. Così per
lui rientriamo davvero nella età longobarda e i suoi
personaggi sono ritratti con un vigore di movimento
e di colorito che ci aiuta a maraviglia per intenderli
e per rifarci nella mente que' tempi de' quali egli solo
ci ha lasciato un largo e durevole ricordo. Dalle prime
mitiche origini longobarde egli scende fin quasi ai
tempi di Desiderio e di Adelchi di cui non tratta,
o che la morte gli rompesse a mezzo il racconto o
che gli fosse troppo arduo narrar la conquista del
suo popolo compiuta da quel Carlo che lo aveva tanto
onorato. Longobardi, Greci, Romani da Alboino a
Liutprando ci ritornano ancor vivi dinnanzi. Tra la
<span class="pagenum" id="Page_76">[76]</span>
gran folta del popolo tutti quei papi e re e gran baroni,
e gli aderenti loro e i nemici, e monaci e guerrieri
e santi e donne eroiche ed abbiette tutti risorgono
e si muovono nel libro di Paolo. Battaglie aperte
e congiure, splendori di corti e spelonche di romiti,
virtù e delitti, sacrilegi e miracoli, si seguono e s'intrecciano
in un contrasto pieno di vita. Scegliere
esempi dalle narrazioni di Paolo è difficile, massime
quando è necessità limitarsi: valga perciò questo solo
episodio che narro in gran parte colle parole stesse
di Paolo.
</p>

<p>
Dopo il glorioso regno di Rotari il legislatore e
l'altro assai breve di Rodoaldo, fu chiamato al trono
Ariperto figlio ad un fratello di Teodelinda il quale
regnò nove anni di cui quasi nulla ricorda la storia.
Alla sua morte due figli suoi Godeperto e Pertarito
si divisero il regno e il primo pose stanza a
Pavia l'altro a Milano. Questa divisione, nuova presso
i Longobardi, mostra come gli animi fossero divisi
intorno alla elezione e si potessero male accordare.
Infatti indi a breve pur tra i fratelli sorse dissenso,
e Godeperto istigato da mali consiglieri, spedì il duca
di Torino a Grimoaldo duca di Benevento, principe
dei più potenti d'Italia e per le qualità sue personali
riputatissimo. Godeperto offriva una sua sorella
in isposa al beneventano e in cambio gli chiedeva
aiuto contro Pertarito, ma il messaggero fattosegli
traditore offrì invece a Grimoaldo la corona regia e
l'esortò a trar partito dalle discordie di que' fratelli
per farsi signore d'Italia. Grimoaldo si recò in Lombardia,
e quel da Torino inteso sempre nel suo proposito,
<span class="pagenum" id="Page_77">[77]</span>
eccitando sospetti vicendevoli tra i due alleati,
adoperò così scaltro che al primo loro abboccarsi Grimoaldo
uccise di mano sua Godeperto. All'annunzio
del fatto Pertarito, sentendosi forse mancare a un
tratto ogni appoggio, abbandonò Milano a così gran
fretta che si lasciò dietro la regina e il figliuol Cuniperto
i quali furono confinati entrambi a Benevento
mentre egli vagava. Grimoaldo intanto sposò la sorella
dell'ucciso principe, fatto non senza esempio
nella storia longobarda ma pur molto strano, e nel 662
fu confermato re a Pavia. Le vicende dello sbandito
re Pertarito lungo l'esilio ci sono così narrate dallo
storico nostro:
</p>

<p>
«Confermato dunque Grimoaldo nel regno sul Ticino,
non molto dopo si tolse in moglie la figliuola
di re Ariperto che già eragli stata promessa e di
cui egli avea ucciso il fratello Godeperto. L'esercito
beneventano che l'aveva aiutato a impadronirsi
del regno rimandò con gran doni alle sue case.
Tuttavia trattenne solo alquanti di esso a star seco
concedendo a loro possedimenti larghissimi.
</p>

<p>
«Il quale posciaché seppe che Pertarito fuggendo
era arrivato in Scizia e dimorava presso del Kan,
a quel medesimo Kan re degli Avari mandò dicendo
per suoi ambasciatori, che se ricoverasse Pertarito
nel regno suo, non potrebbe mantener più
quella pace che s'era mantenuta fino ad allora tra
i Longobardi e lui. Udendo ciò il re degli Avari
chiamato Pertarito dissegli ch'egli andasse pure in
qual parte gli piaceva ma che gli Avari non avean
da contrarre nimicizie coi Longobardi. E Pertarito
<span class="pagenum" id="Page_78">[78]</span>
in udir ciò si rivolse all'Italia per tornarsene a
Grimoaldo perché aveva udito ch'egli era clementissimo.
Pervenuto adunque alla città di Lodi,
prima di sé mandò a re Grimoaldo, Unulfo un
fedelissimo uom suo che gli annunziasse la sua
venuta. Unulfo quindi presentandosi al re gli annunziò
che Pertarito veniva a mettersi nella sua
fede. La qual cosa udendo colui promise sicuramente
ch'egli non patirebbe alcun male poiché veniva
alla fede sua. In questa venendo Pertarito, entrato
presso Grimoaldo, mentre voleva buttarglisi
a' piedi, il re clemente lo trattenne e lo sollevò all'amplesso
suo. A cui Pertarito: ‘Io son tuo servo,
gli dice; sapendoti cristianissimo e pio, mentre potea
viver tra i pagani, m'affidai alla tua clemenza
e ti venni innanzi.’ A cui il re col solito suo giuramento
così promise dicendo: ‘Per colui che mi
fe' nascere, posciaché tu venisti alla mia fede, in
niuna cosa tu patirai male, ed io così ordinerò le
tue cose che tu possa vivere onoratamente.’ Quindi
assegnandogli ospizio in una casa spaziosa gli disse
di riposarsi dopo il travaglio del viaggio, e impose
che gli si somministrasse largamente dal denaro
pubblico il vitto e ogni cosa necessaria. Ma poiché
Pertarito fu andato alla casa apparecchiatagli dal
re, subito cominciarono torme di cittadini pavesi
ad accorrer quivi o per vederlo, o, quelli che già
lo conoscevano, per salutarlo. Però dove non giungono
le male lingue? Imperocché tosto alcuni adulatori
maligni recatisi al re gli sussurrano che s'ei
non toglierà prestamente Pertarito di vita, egli stesso
<span class="pagenum" id="Page_79">[79]</span>
perderà in breve e regno e vita, asseverando che
perciò tutta la città accorreva a lui. Udito ciò Grimoaldo
troppo credulo e dimentico delle promesse,
s'accende subito al pensiero d'uccider Pertarito e
fa consiglio del come ucciderlo l'indomani poiché
l'ora era omai troppo tarda. In sul vespro gli invia
diversi cibi, scelti vini e bevande di varie maniere,
affinché abbandonatosi quella notte al molto bere
e sepolto nel vino non valesse a badare in nulla
alla salvezza sua. Allora un tale ch'era stato ai
servigi di suo padre, avendo recato a Pertarito le
regie vivande, inchinando il capo fin sotto la mensa
quasi a salutarlo, segretamente gli annunziò che il
re aveva divisato d'ucciderlo. E Pertarito subito
comandò al suo coppiere che nella tazza d'argento
null'altro gli versasse fuorché un po' d'acqua. E
poiché coloro che gli portavano le varie bevande
lo pregavano a nome del re che si bevesse tutta
la fiala, quegli promettendo di berla tutta in onore
del re, libava un po' d'acqua nel calice d'argento.
Quei ministri annunziando ciò al re e ch'egli beveva
avidissimo, il re lieto rispose: ‘Beva quel briacone;
domani renderà quel vino medesimo misto col
sangue.’ Pertarito intanto chiamato a sé subito
Unulfo gli narrò la trama del re per ucciderlo.
Unulfo subito mandò a casa sua un ragazzo che
gli portasse i panni del letto e si fe' apparecchiare
un letto presso quello di Pertarito. Nè andò un pezzo
e Grimoaldo diresse i suoi satelliti a circondar la
casa dove Pertarito dormiva talché non potesse
scampare in alcun modo. E finita la cena e tutti
<span class="pagenum" id="Page_80">[80]</span>
usciti, rimanendo soli Pertarito, Unulfo e il guardarobiere
di Pertarito che gli era fedele davvero,
essi s'aprono con lui e lo supplicano che, mentre
Pertarito fuggirà, egli, il più lungo tempo che potrà,
entro la stanza da letto finga di dormire. E
promettendo quegli di far così, Unulfo impose sulle
spalle e sul collo a Pertarito i panni del letto e
la coltrice e una pelle d'orso, e secondo l'accordo
cominciò a cacciarlo fuor della porta ingiuriandolo
forte e per giunta battendolo colla verga, senza
cessar mai di sgridarlo, talché colpito e spinto ruzzolava
spesso a terra. E interrogandolo di ciò i satelliti
regi che eran lì posti a custodia: ‘Questo
servo cialtrone, rispose Unulfo, mi avea collocato
il letto nella stanza di codesto briacon Pertarito,
il quale è così pien di vino ch'ei giace come morto.
Mi basta d'aver seguita finora la pazzia sua, d'ora
innanzi, finché viva il re, io nella propria casa, mi
rimarrò.’ Udendo tali cose coloro e credendole vere
se n'allietarono, e dando luogo a lui e a Pertarito,
che stimavano essere un servo e che per non farsi
conoscere avea il capo coperto, li lasciarono andare.
Mentre essi andavano, quel fedelissimo guardarobiere
chiusa bene la porta se ne rimase dentro solo.
Unulfo intanto calò con una fune Pertarito giù da
quel lato delle mura che è verso il Ticino, e l'associò
a que' compagni che potè raccogliere. I quali tolti
que' cavalli che trovaron lì alla pastura, corsero in
fretta quella stessa notte ad Asti dove Pertarito
aveva amici i quali si mantenevano tuttavia ribelli
a Grimoaldo. Quindi movendo quanto più presto
<span class="pagenum" id="Page_81">[81]</span>
poté a Torino, superati i confini d'Italia giunse alla
patria dei Franchi. Così Iddio onnipotente per disposizione
di misericordia e strappò un innocente
alla morte e salvò da colpa il re che nell'animo
suo desiderava di far bene.
</p>

<p>
«Ma Grimoaldo stimando che Pertarito dormisse
nella dimora sua, tra questa e il suo palazzo fece
distendere una schiera d'uomini per far passare
Pertarito in mezzo a loro affinché non potesse fuggire
in nessun modo. E venendo i messi del re a
chiamar Pertarito a palazzo, e picchiando alla porta
dove e' credean che si stesse dormendo, quel guardarobiere
che stava dentro li pregava dicendo: ‘Abbiategli
misericordia e lasciatelo dormire alquanto
perché stanco ancora del viaggio è oppresso da sonno
gravissimo.’ E annuendo quelli riportarono al re che
Pertarito dormiva tuttavia un grave sonno. Egli allora:
‘Così s'è caricato iersera che adesso non può
tenersi sveglio.’ A quelli tuttavia impose che svegliatolo
subito lo conducessero a palazzo. I quali
recatisi all'uscio della stanza dove speravano che
Pertarito riposasse, incominciaron più forte a picchiare.
Allora il guardarobiere di nuovo prese a
pregarli che concedessero ancora a Pertarito di dormire
un poco. Quelli irati esclamando che ormai il
briacone avea dormito a sufficienza, rompono a calci
l'uscio della stanza ed entrati cercano nel letto Pertarito.
Non trovandolo chiedono al guardarobiere
che cosa fosse di Pertarito e quegli rispose ch'egli
era fuggito. Furenti a ciò lo prendono pe' capelli
e tra le percosse lo strascinano a palazzo, e condottolo
<span class="pagenum" id="Page_82">[82]</span>
alla presenza del re, lo dichiarano conscio
della fuga di Pertarito e però degnissimo di morte.
Il re comanda che lo lascino e s'informa ordinatamente
in qual modo Pertarito sia scampato. Quegli
riferisce ogni cosa come s'era fatta. Il re interrogò
allora i circostanti dicendo: ‘Che vi par di
quest'uomo che fece una siffatta cosa?’ E tutti a
una voce risposero ch'egli era degno di morir fra
mille tormenti. Ma il re: ‘Per colui che mi fe' nascere,
disse, degno è d'essere ben trattato quest'uomo
che non ricusò di consacrarsi a morte per
la fede del suo signore.’ E tosto comandò che l'annoverassero
tra i suoi guardarobieri ammonendolo
che gli serbasse la stessa fede che aveva serbata
a Pertarito e promettendo di largirgli ogni agio.
Chiedendo poi il re che fosse avvenuto d'Unulfo,
gli dissero che s'era rifugiato nella Chiesa del Beato
Arcangiolo Michele. Il re mandò subito per lui promettendogli
spontaneo che non patirebbe alcun male,
ma ch'ei venisse sulla sua fede. Unulfo poi udendo
una tale promessa del re, subito venne a palazzo
e gettatosi ai piedi del re fu interrogato da lui come
e qualmente Pertarito avesse potuto scampare. Ma
quegli avendo riferita ogni cosa per ordine, il re
lodando la fede e la prudenza sua, gli concesse clemente
tutte le sue facoltà, e quanto poteva avere.
</p>

<p>
«Il re poi dopo qualche tempo interrogando Unulfo
s'egli volesse allora esser con Pertarito, quegli giurando
disse che piuttosto vorrebbe morir con Pertarito
che vivere altrove nelle maggiori delizie. Allora
il re interrogò anche il guardarobiere chiedendo
<span class="pagenum" id="Page_83">[83]</span>
s'egli trovava migliore lo star con lui in palazzo o
andar seguendo Pertarito nell'esilio. E avendo quegli
risposto il medesimo che Unulfo, il re accogliendo
benignamente le parole loro e lodando la loro fede
disse ad Unulfo che dalla casa sua prendesse quanto
piacevagli, cioè garzoni, cavalli e suppellettile diversa,
e se ne andasse illeso a Pertarito. Nel medesimo
modo licenziò anche il guardarobiere. I quali
secondo la benignità regia pigliando a sufficienza
tutte le cose loro, coll'aiuto del re medesimo si
recarono nella patria de' Franchi al diletto lor Pertarito.»
</p>

<p>
Nè qui finisce questa drammatica storia. Qualche
anno più tardi Pertarito sentendosi mal sicuro nella
terra Franca pensò d'andarsene in Inghilterra. Frattanto
Grimoaldo morì d'una ferita ch'egli avea cagionata
a sè stesso nel tirar d'arco, e fu sospettato
che i medici l'avessero avvelenata mentre mostravano
di curarla. «Questi, conclude Paolo parlando di lui,
all'editto composto da re Rotari aggiunse alcuni
capitoli di legge che gli parvero utili. Fu egli validissimo
di corpo, innanzi a tutti per audacia, calvo
del capo, lunga la barba, non meno ornato di consiglio
che di forza. Il corpo suo fu sepolto nella
basilica del beato Ambrogio confessore, già fabbricata
da lui entro Pavia. Un anno e tre mesi dopo
la morte del re Ariperto egli avea invaso il regno
dei Longobardi, e regnò nove anni lasciando re in
età ancor puerile Garibaldo un figliuolo che da lui
avea generato la figlia del re Ariperto. Adunque,
come avevamo incominciato a dire, Pertarito lasciata
<span class="pagenum" id="Page_84">[84]</span>
la Gallia, salì una nave per passar nell'isola
britannica al regno dei Sassoni. E già aveva alquanto
navigato in mare, quando fu dalla riva
udita una voce chiedente se Pertarito si trovasse
in quella nave. E risposto ch'ei v'era, colui che
chiamava, soggiunse: ‘Ditegli che egli se ne torni
alla patria sua: già fan tre giorni oggi da che Grimoaldo
fu tolto alla luce.’ Udendo ciò Pertarito subito
tornò indietro ma giunto al lido non potè trovar
la persona che avevagli annunziata la morte
di Grimoaldo, onde fe' stima colui non essere stato
un uomo ma un nunzio celeste. E quindi, movendo
verso la patria, giunto ai confini d'Italia trovò che
l'aspettavano palatini ossequi ed ogni regia dignità
con grande moltitudine di Longobardi. Adunque
tornato a Pavia, tolto del regno il fanciulletto Garibaldo,
fu da tutti i Longobardi sollevato al regno
nel terzo mese dopo la morte di Grimoaldo. Era
egli uomo pio, cattolico di fede, tenace della giustizia,
e dei poveri nutritore larghissimo. Il quale
subito mandò a Benevento e richiamò di quivi Rodolinda
consorte sua e Cuniperto suo figlio.»<a class="tag" id="tag58" href="#note58">[58]</a>
Dagli esempi che son venuto recando non sarà malagevole
al lettore il figurarsi i pregi principali e i
difetti di Paolo e come scrittore e come storico. Nato
quando le lettere latine erano cadute nel folto della
barbarie, egli al paragone de' suoi tempi è scrittore
assai buono ma non è da aspettarsene quella purezza
sicura che abbellisce lo stile di latinisti fioriti in età
<span class="pagenum" id="Page_85">[85]</span>
diverse. Poeta gentile e talora perfino elegante egli
adopera la lingua latina colla facilità nativa di chi
l'ha usata fanciullo ancorché talvolta pecchi di qualche
errore. Di stile è disugualissimo, e la disuguaglianza
per lo più deriva dalle fonti a cui egli attinge
spesso copiando. Generalmente egli è chiaro, ma si
incontrano nel suo libro taluni passi intralciati e
in tal modo oscuri, che dopo infiniti lavori tormentano
ancora la fantasia e la pazienza degli eruditi a
cui tocca d'interpretarli. Ama il vero con ardore di
uomo onesto, ma ripete credulo le leggende e i racconti
favolosi che ha trovato sparsamente nelle cronache
o nelle tradizioni nè cerca d'alterarli togliendo
ad essi o aggiungendovi nulla. E ciò è un gran pregio
e tanto più gliene dobbiamo esser grati quanto
più la cultura sua, vastissima pe' suoi tempi, poteva
tentarlo ad una narrazione più ricercata e artificiosa
che ne avrebbe insieme distrutto il fascino e il merito
storico. Così com'essa è la sua narrazione ha un
valore immenso che s'accresce per l'uso ch'egli fece
degli scritti perduti oramai senza speranza di Secondo
di Trento. Il lungo e vario commercio di pensieri
e d'affetti ch'egli ebbe con uomini e paesi assai
diversi tra loro, lo trae quasi per istinto ad allargar
la tela del suo racconto e a largamente giovarsi di
altri scrittori per narrar fatti lontani da lui di tempo
e di paesi. Perciò oltre che alla <i>Origo</i> e all'abbate
Secondo, egli attinge sovente a Gregorio di Tours,
a Beda il venerabile, alle vite dei Pontefici, alle opere
di Gregorio il Grande e d'altri somiglianti scrittori.
L'amore della verità che lo animava, i viaggi, le molte
<span class="pagenum" id="Page_86">[86]</span>
cose vedute, l'accesso familiare alle corti dei Longobardi
e dei Franchi, gli agevolarono il mezzo di raccogliere
le tradizioni del passato, mentre la fantasia
vivida e la ingenuità sua lo muovevano a dipingerle
al vero. Quanto ha di plausibile la <i>Historia Langobardorum</i>
vuolsi riputar grave e degno d'esame maturo,
e quanto v'ha di non plausibile in essa, bene
dipinge e fedelmente gli antichi costumi dei Longobardi,
a quel modo che la vecchia Scozia meglio che
da ogni storico ci rimane innanzi dipinta dal maraviglioso
pennello del suo gran romanziere.
</p>

<div class="chapter">
<p>
<span class="pagenum" id="Page_87">[87]</span>
</p>

<h2 id="cap3"><span class="smcap">Capitolo III</span></h2>

<p class="blockquote narrow">
Decadenza della cronografia italiana — Il «Liber Pontificalis» — «Gesta Episcoporum
Neapolitanorum» — Agnello Ravennate — Scritti polemici di Ausilio
e Vulgario — I monasteri e le invasioni saraceniche — Farfa: la «Constructio,»
le vite dei santi Vulturnensi, la «Destructio» — Montecassino: il
«Chronicon Sancti Benedicti Casinensis» — I cataloghi e le traslazioni
dei Santi — La Historia di Erchemperto e l'Anonimo Salernitano — Andrea
da Bergamo — Panegirico di Berengario — Stato della cultura laica in Italia — Liudprando — Scritti
imperialisti — Benedetto di Sant'Andrea — Cronaca
veneta di Giovanni Diacono.
</p>
</div>

<p class="pad2">
La historia di Paolo Diacono ebbe alcune continuazioni<a class="tag" id="tag59" href="#note59">[59]</a>,
ma il valor d'esse appena merita una fuggitiva
menzione in questo libro che non considera
esclusivamente le opere dei cronisti come sorgenti
di storia ma sì anche come manifestazioni letterarie
della età medioevale. La cronografia italiana entra
ora nel periodo più povero della sua vita. Un decadimento
profondo seguì gli ultimi bagliori del classicismo
e quello sforzo verso una rinascenza tentato
da Carlo Magno e cessato con lui. Al notevole lavoro
<span class="pagenum" id="Page_88">[88]</span>
di Paolo tennero dietro cronache o ricordi storici
d'assai minore importanza. «È ben da compiangere,
nota il gran Muratori, la storia d'Italia che
ci lascia per tanto tempo digiuni dei fatti ed avvenimenti
d'allora, con restarne solo un qualche
barlume presso gli antichi oltramontani.»<a class="tag" id="tag60" href="#note60">[60]</a> Infatti
dal periodo dei Carolingi a quel degli Ottoni, dove
non ci soccorrono documenti indiretti come iscrizioni,
diplomi e somiglianti aiuti, spesso è necessità ricorrere
a fonti tedesche o francesi per aver qualche luce
tra il folto buio della storia nostra. Come vedremo,
non s'era spento del tutto nei laici ogni ricordo dell'antico
sapere ma l'impulso a scrivere mancava in
essi, e la parte più colta del clero era troppo intesa
nelle agitazioni politiche per consacrarsi a dettare
scritti di storia. In genere la cultura ecclesiastica
parve concentrarsi pressoché intera nella trattazione
degli affari, talché le raccolte delle lettere pontificie
di Niccolò I († 867) e di Giovanni VIII († 882), così
per forza e bontà d'espressione e di stile come per
valore storico, sono forse i documenti più pregevoli
che ci abbiano lasciato quei tempi. Ma il silenzio che
nel secolo nono sembra regnare in Italia intorno agli
avvenimenti contemporanei, non può dirsi assoluto.
Quegli avvenimenti medesimi furono talvolta occasione
pressoché necessaria di scritti che direttamente
o indirettamente hanno carattere storico, tra i quali
vuolsi dar luogo eminente al <i>Liber Pontificalis</i> che
per quanto riguarda la prima metà del nono secolo
<span class="pagenum" id="Page_89">[89]</span>
è di grande sussidio alla storia generale della Chiesa
e a quella particolare di Roma. Questo libro andò
lungo tempo sotto il nome di Anastasio Bibliotecario
uomo di molta dottrina, che tradusse dal greco varie
opere ma che, se pur n'ebbe alcuna, ebbe pochissima
parte in questa. Certo l'attribuire il Libro Pontificale
ad un solo autore è contraddire all'indole stessa dell'opera
la quale consiste in una serie di notizie biografiche
dei papi compilate or più or meno estesamente
in varî tempi e da varî scrittori. La storia
di questo libro e delle sue compilazioni, le indagini
circa gli autori di esso, la critica dei manoscritti che
lo contengono, hanno dato materia di lungo lavoro
agli eruditi e pur di recente originarono alcune dissertazioni
dottamente elaborate e ricche d'acume le
quali hanno poi fatto capo alla mirabile edizione datane
dal Duchesne che può considerarsi fondamentale<a class="tag" id="tag61" href="#note61">[61]</a>.
Basti ora descrivere brevemente la prima parte
di questo libro che pel frequente variar di forme
può in certo modo rassomigliarsi al nascere e al
correr d'un fiume. Il bisogno continuo d'aver familiare
per motivi ecclesiastici la cronologia pontificia
<span class="pagenum" id="Page_90">[90]</span>
fu prima origine del libro. Così, verso il quarto
secolo, dagli antichi cataloghi dei nomi dei papi, dalle
costoro lapidi sepolcrali, dalle menzioni che se ne
trovavano negli atti dei martiri o in lettere o in libri,
cominciò a comporsi il primo nucleo del libro pontificale
per la più antica e popolare redazione. Sulle
prime le biografie indicavano fuggevolmente il nome,
la famiglia, la patria del pontefice, la durata del suo
pontificato, i decreti dati nel suo tempo e il luogo di
sua sepoltura. Tra un pontefice e l'altro era notato
il tempo della sede vacante. Poi a poco a poco le
brevi indicazioni aumentarono, e le compendiose notizie
si vennero mutando in biografie più larghe e
ricche di particolari preziosi<a class="tag" id="tag62" href="#note62">[62]</a>. Sventuratamente nell'ultimo
quarto del nono secolo quando avremmo più
bisogno dei soccorsi di questo libro esso ci vien meno
quasi interamente. Le turbolenze politiche vincono
la forza della tradizione, e il Libro Pontificale ricaduto
nella aridità primitiva si scheletrisce di nuovo
e si riduce a un catalogo. Più tardi, giunti al pontificato
di Leone IX, col risorgere della cultura storica
lo ritroveremo più ricco di fatti e più fiorente,
<span class="pagenum" id="Page_91">[91]</span>
rendendoci così sempre la immagine di un fiume che
si nasconde a un tratto per riapparire più vasto e
più copioso altrove.
</p>

<p>
Quando Paolo Diacono scrisse le <i>Gesta</i> dei vescovi
di Metz, inaugurava un genere di letteratura storica
che rispondeva veramente a un bisogno dei suoi tempi,
e nei secoli seguenti trovò molti imitatori. Lo stesso
concetto che aveva ispirato il libro pontificale ispirava
qua e colà in varie diocesi storie di vescovi
alle quali talvolta la importanza della sede e la povertà
di altre notizie allargano il valore nella storia
generale della Chiesa. Così le storie dei vescovi napoletani
e dei ravennati, compilate nel nono secolo,
sono documenti che vogliono tenersi in gran conto
da chi indaga studiando le vicende di quella età.
Come la raccolta delle vite dei vescovi romani, così
le <i>Gesta Episcoporum Neapolitanorum</i> sono opera di
diversi autori e anch'esse furono attribuite quasi per
intero ad un autor solo, Giovanni Diacono. Il Waitz
e il Capasso pubblicando ciascuno una nuova edizione
di questo libro<a class="tag" id="tag63" href="#note63">[63]</a>, hanno dimostrato come essa
<span class="pagenum" id="Page_92">[92]</span>
debba dividersi in tre parti. La prima compilata
da un ignoto autore verso la metà del secolo nono,
incomincia da Cristo e arriva con arida compilazione
fino all'anno 763 aggiungendo poco o nulla
di nuovo alla storia. La seconda parte è da ascriversi
a quel Giovanni Diacono che già fu stimato
autore di quasi tutto il libro e a cui veramente
riman l'onore d'averne composta la parte maggiore
e la meglio pregevole. Giovanni cominciò adolescente
il lavoro suo, e ripigliando la storia dei vescovi napoletani
all'anno 763 dove l'altro l'aveva lasciata,
la continuò fino alla morte del vescovo Atanasio I
(A. D. 872). Col successore di lui incomincia la terza
parte delle vite, scritta da un Pietro suddiacono, ma
n'avanza un frammento così breve che non serve
esaminarlo<a class="tag" id="tag64" href="#note64">[64]</a>. Lo scrivere di Giovanni è corretto a
sufficienza nè s'hanno da rimproverar molte mende
al suo latino. Considerando i tempi è scrittore di
qualche merito, e gli acquista lode la cura ch'ei pone
a cercare il vero delle cose che narra e a darne assicurazione
al lettore. Le molteplici relazioni di Napoli
con altri paesi e specialmente con Roma, colla
Grecia e col Principato Beneventano, accrescono dal
lato storico il valore a questo lavoro di Giovanni
<span class="pagenum" id="Page_93">[93]</span>
e ad alcuni altri suoi scritti minori sulle vite e la
traslazione delle reliquie d'alcuni santi napoletani.
</p>

<p>
Di maggior momento è il Libro Pontificale di
Agnello da Ravenna. La importanza di questa città,
assai grande mentre decadeva l'Impero, non pur si
mantenne alta, ma per la favorevole sua posizione
sulla costa adriatica si fece forse maggiore nei primi
secoli del medio evo. Poiché i Greci ebbero riperduta
gran parte d'Italia all'invadere dei Longobardi,
Ravenna divenuta sede del governo imperiale poteva
assai più di Roma considerarsi come capitale dell'Impero.
Mentre gli Esarchi di Ravenna reggevano
la Pentapoli in nome degli Imperatori, Roma circondata
dal dominio longobardo, tanto si scioglieva man
mano dalla influenza imperiale quanto più i Papi venivano
slargando la loro e aspiravano a sottrarsi dalla
soggezione bizantina. La rilevanza della città crebbe
rilievo alla diocesi di Ravenna, e l'autorità dei vescovi
ravennati salì così alto da indurli a contrastare
con Roma e a non voler facilmente accogliere le papali
pretese di supremazia. Da ciò si fa agevole intendere
come il libro di Agnello che tratta dei vescovi
ravennati, debba riuscire di pregio. Composto in modo
somigliante al Libro Pontificale romano, ha comune
con esso il titolo ancorché sovente mostri tendenze
poco favorevoli a Roma. Contro l'usanza seguìta dai
compilatori delle vite papali, Agnello ha lasciata ampia
traccia di sé nel suo libro, onde la sua biografia
riesce facile a tessere. Nacque di nobile famiglia a
Ravenna verso l'anno 805, e destinato dai primi
anni alla vita ecclesiastica, fu educato nella cattedrale
<span class="pagenum" id="Page_94">[94]</span>
(<i>Ecclesia Ursiana</i>). Fanciullo ancora ebbe in
beneficio l'abbazia del monastero di Santa Maria ad
Blachernas e in seguito anche quella di San Bartolomeo.
Più tardi però quest'ultima gli fu tolta per
qualche tempo dall'arcivescovo Giorgio il quale, senza
giusta ragione al dire d'Agnello, d'amico grande gli
si convertì in nemico. Agnello fu ordinato prete da
Petronace arcivescovo che governò la sede ravennate
dall'anno 817 fino all'anno 835. Oltreché la nascita
e le ricchezze già lo collocavano in posizione elevata,
Agnello poté splender tra il clero non pure per queste
doti esteriori ma per quelle ancora dell'ingegno e
del sapere. Nè ciò vorrebbe dir molto, come osserva
a ragione l'ultimo editore d'Agnello, ché la cultura
del clero ravennate era allora meno che scarsa, ma
tuttavia fu bastevole occasione per un lavoro utilissimo
ai posteri lontani. La fantasia vivace, l'amor
suo per le arti e i frequenti incarichi ch'egli ebbe
d'attendere all'ornamento e ai restauri delle chiese
ravennati, una certa conoscenza del greco necessaria
allo storico d'una diocesi così legata ai Bizantini,
tutto doveva aiutarlo all'opera che si metteva a comporre.
E però è naturale il credere che la riputazione
della sua dottrina inducesse gli altri preti di Ravenna
ad insistere forte presso di lui per fargli intraprender
la storia dei loro vescovi. Accettato l'incarico, Agnello
lo eseguì con lentezza e a frammenti, malgrado lo
stimolo impaziente dei colleghi ai quali, per quanto
apparisce, egli veniva leggendo il libro man mano
che lo componeva. Questo lavoro, compiuto verso la
metà del secolo nono, muove dai tempi apostolici colla
<span class="pagenum" id="Page_95">[95]</span>
vita di santo Apollinare e giunge fino ai vescovi contemporanei
dell'autore. È opinione generalmente accolta
che il libro d'Agnello traesse origine ed ispirazione
dal Libro Pontificale romano, ma non trovo
per essa molta solidità di fondamento. Gli argomenti
addotti per sostenerla s'appoggiano principalmente
sulla identità del titolo e su talune somiglianze nella
disposizione del libro, ma al giudizio mio sono argomenti
deboli e inefficaci alla prova. Inoltre ammettendo
queste ipotesi non è facile intendere come Agnello
non si sia mai giovato del Pontificale Romano. In parecchi
luoghi egli avrebbe potuto attingere da esso
utilissime notizie, e non par cosa probabile il suo trascurarle
senza ragione<a class="tag" id="tag65" href="#note65">[65]</a>. Ma tralasciando questo mio
dubbio, il libro di Agnello ha certo tra i suoi pregi
maggiori quello di non aver solo attinto dai libri
come da unica fonte. Una delle sue somiglianze colle
vite dei papi consiste nell'essersi molto giovato dei
monumenti e d'avere ritrovata in essi una gran
parte della sua storia. Come s'è detto, il sentimento
e il sapere dell'arte lo aiutarono grandemente nel
suo lavoro. Del continuo s'incontrano nel suo libro
descrizioni di chiese e d'altri edifici ravennati, e il
suo racconto s'appoggia alla autorità di epigrafi trovate
in que' monumenti. Persin le figure dei personaggi
di cui fa discorso, ci son recate innanzi dall'autore
con descrizioni ricavate dalle pitture e dai
<span class="pagenum" id="Page_96">[96]</span>
mosaici di cui era allora così gran copia in Ravenna
che ancora è ricchezza stupenda quel che ne avanza
dopo tanti secoli e tante vicende. «E,» dichiara egli
stesso, «se a voi che leggete questo Pontificale verrà
alcun dubbio, e vorrete indagare dicendo: ‘Perché
non narrò i fatti di questo pontefice come degli
altri predecessori?’ udite per qual ragione. Questo
Pontificale dal tempo del beato Apollinare per
ottocento e più anni dopo la sua morte composi io
Agnello che anche son detto Andrea, esiguo prete
di questa santa mia chiesa ravennate, pregandomi
e costringendomi i fratelli di questa sede medesima.
E dove trovai quel ch'essi fecero certamente,
ciò io recai dinanzi a voi, e di quanto udii da più
vecchi e longevi non defraudai gli occhi vostri, e
dove non trovai storia o qual fosse la vita loro nè
per uomini annosi e vetusti nè per edificio nè per
autorità alcuna, per non far lacuna tra i santi pontefici,
io, secondo l'ordine in che ottenner la sede
un dopo l'altro, composi la vita loro aiutandomi
Iddio per le vostre orazioni, e credo di non aver
mentito perché e' furono pii e casti e limosinieri e
acquistatori a Dio d'anime umane. E della effigie loro,
se forse nasca pensiero tra voi come io potei conoscerla,
sappiate che mi ammaestrò la pittura, perché
ai lor tempi sempre si facevan le immagini a lor simiglianza.
E se nasca questione che io dovessi affermare
dalle pitture la effigie loro, Ambrogio vescovo
santo di Milano, nella Passione dei beati martiri Gervaso
e Protaso parlò della effigie del beato Paolo apostolo
dicendo: ‘Il cui volto mi additò la pittura.’»
</p>

<p>
<span class="pagenum" id="Page_97">[97]</span>
</p>

<p>
Com'è da aspettarsi, Agnello con questo suo metodo
di scriver la storia mescola frequenti leggende
di miracoli tra i fatti che narra e le notizie artistiche
che ci tramanda indirettamente. Quando nelle
vite più antiche gli vien meno l'aiuto di positive indicazioni
nè trova molto oltre il nome del vescovo,
egli stima lecito aggiunger di suo parole e racconti
di lode contrapponendo, non senza amarezza di rimproveri,
quelle vite ideali degli antichi alle vite reali
dei vescovi recenti. Ciò d'assai scema fede alla sua
storia quando in essa raccontasi direttamente alcun
fatto antico, ed anche vien dubbio della imparzialità
sua verso i contemporanei leggendo le acri espressioni
appuntate contro quell'arcivescovo Giorgio che per
qualche tempo gli tolse l'abbazia di San Bartolomeo.
Dei papi parla spesso con gran libertà e con poco
favore, la qual cosa ha forse ristretta la sua fama
nel medio evo e ha reso scarsi a tal punto i manoscritti
del suo libro, che oramai solo un codice se ne conosce
che lo contiene intero. Lo stile suo molto disuguale
è stato descritto bene dall'Holder Egger con
queste parole che pongo qui a conclusione: «Il suo
linguaggio, come quello di tutti gli scrittori italiani
di quella età, simile piuttosto alla lingua del
volgo che a quella dei classici, poco cura le leggi
di grammatica. Ma le varie parti differiscono molto
tra loro di stile e di maniera. Talora scrive abbastanza
corretto, e, per quanto può, elegante; talora
spropositato a maraviglia, negligente d'ogni
composizione buona e costruzion retta di parole;
per lo più semplice e asciutto, ma dove riferisce
<span class="pagenum" id="Page_98">[98]</span>
udite favole, parla copioso, concitato e spesso tumidissimo
nè di rado oscuro. Massimamente imita
la Sacra Scrittura, de' cui detti è ripieno il suo
discorso oltre quanto può notarsi, ed i Padri della
Chiesa, ma dove descrive fervidamente t'imbatti
qua e là a spesso ripetute sentenze di Virgilio. Dal
quale anche pigliò in ridicol modo nomi d'antichi,
onde chiama i Greci dei suoi tempi Pelasgi e Danai
e Mirmidoni. Inoltre vuolsi avvertire che il discorso
suo abbonda di parole altrove inusitate, ἅπαξ λεγομένοις,
per lo più tratte dalla lingua greca.»<a class="tag" id="tag66" href="#note66">[66]</a>
</p>

<p>
Il rapido decadimento morale a cui soggiacque la
Chiesa Romana sul finire del secol nono, mentre inaridiva
alle sorgenti il Libro Pontificale romano, die' vita
a taluni scritti polemici il cui valore storico risalta
per le molteplici questioni lungamente agitate sulla
infallibilità papale. La storia di papa Formoso è nota.
Strappato dalla tomba per volere di Stefano VI suo
successore e nemico, il suo cadavere fu come persona
viva sottoposto al giudizio di una sinodo e condannato
solennemente (A. D. 897). L'assemblea sacrilega
e feroce dichiarò reo quel miserando avanzo
di papa, e affermò ch'egli era stato contravventore
alle leggi della Chiesa e usurpatore della sedia apostolica.
Rinnegata la elezione sua, tutti gli atti del
suo pontificato furono annullati e l'informe spoglia,
svestita delle insegne pontificie e mutila, fu con obbrobrio
<span class="pagenum" id="Page_99">[99]</span>
gettata in Tevere. A così turpe strazio la
malvagità dei tempi sempre crescente e la dura ferocia
delle parti avean messo il papato, e cosiffatti
successori sedevano dove Gregorio Magno avea ministrato!
Ma contro lo scellerato atto di Stefano s'alzò
la voce d'alcuni scrittori, e il morto Formoso ebbe
sue difese. Uno di questi scrittori, Ausilio, nato d'origine
franca, viveva a Napoli e credesi che morisse
monaco a Montecassino. Lo aveva consacrato prete
Formoso, e la consacrazione sua considerandosi nulla,
egli alcun tempo dopo lo scandalo di Roma sostenne
coraggioso e per quella età con molto sapere, la causa
del condannato papa che in certo modo era sua causa.
Colle stesse tendenze scrisse Eugenio Vulgario grammatico
italiano, anch'egli per quanto pare dimorante
a Napoli. Lo scritto suo è piuttosto una glorificazione
che una difesa di Formoso a cui peraltro non si tenne
sempre fedele. Dopo i primi scritti piegò verso la
parte contraria, ma poi venuto al pontificato Giovanni
X, di nuovo si mostrò formosiano colla <i>Invectiva
in Romam</i> se è vero ch'egli la componesse, ma di ciò
resta ancor qualche dubbio. Scritto con pesante artifizio
di stile questo libello è fatto quasi eloquente
dalla fiera iracondia che lo anima. Con ardor grande
inveisce contro la intera città di Roma, e chiama in
colpa della esecranda opera i Romani usati ab antico
a ripagar di morte i loro benefattori. Perciò la violenza
patita in altri tempi da Romolo e da San Pietro
e San Paolo, doveva ora patire Formoso uomo santo
giusto cattolico. «Il cadavere già per nove mesi sepolto
strappaste dal sepolcro. Se era interrogato che
<span class="pagenum" id="Page_100">[100]</span>
mai poteva rispondere? Se avesse risposto, tutta
quella orrenda congrega colta di terrore si sarebbe
dispersa.»<a class="tag" id="tag67" href="#note67">[67]</a> Così in pochi tocchi egli descrive la
sinodo che giudicò Formoso e che fu chiamata <i>horribilis</i>
pur dal Concilio Romano dell'anno 898 adunatosi
a riparare la sozza ingiuria.
</p>

<p>
Da questi scritti polemici i quali malgrado la passione
che li impronta recano pure utilissime testimonianze
su quel fatto straordinario, volgiamo ora a
diverso genere di componimento. Appena Benedetto
da Norcia ebbe fondati i primi monasteri, tosto il viver
monastico si distese rapido per una immensa regione.
La scintilla accesa a Subiaco e a Montecassino
s'era propagata lontano, e a stuoli i benedettini popolavano
ormai le campagne dell'intero occidente. A secondare
questa tendenza verso la vita cenobitica e
per impulso di essa, erano frequenti le fondazioni di
nuovi monasteri. I quali spesso, favoriti dalle circostanze,
privilegiati dai principi, arricchiti da ogni
maniera di gente con doni di terre che i monaci colonizzavano
quando il valor della terra era in picciol
conto, presto salivano a grande stato di ricchezza e
<span class="pagenum" id="Page_101">[101]</span>
potenza. La regola benedettina che oltre al lavoro
manuale dei campi, imponendo ai monaci il leggere
promuoveva la trascrizione dei manoscritti, accoppiava
al beneficio inestimabile di moltiplicar libri
l'altro non lieve di serbar nei monasteri alcun barlume
di quella cultura che allora spegnevasi negletta
dal rimanente clero in Italia. Fioca luce invero, ma
pur così fioca valse tra il nono secolo e il decimo a
ispirar talune scritture intorno alla origine e alle
prime vicende di parecchi monasteri. Mista di leggende
e di racconti miracolosi esse contengono una
messe considerevole di fatti veri e molti tratti caratteristici
di cui può servirsi lo storico nel ricomporre
da quegli scarni profili il quadro di una età
tanto buia<a class="tag" id="tag68" href="#note68">[68]</a>.
</p>

<p>
Tra questi lavori uno ve n'ha che narra le origini
del monastero di Farfa in Sabina. La storia della
prima fondazione di questo monastero non posa nel
fermo e si perde nella leggenda. Un santo uomo di
nome Lorenzo, venuto dalla Siria a Roma nei tempi
di Giuliano imperatore, fondò il monastero distrutto
poi alla prima venuta dei Longobardi o, secondo
un'altra versione, anche prima durante l'invasione
vandalica di Genserico. Più tardi coll'aiuto di Faroaldo
duca di Spoleto, il pellegrino Tommaso da
<span class="pagenum" id="Page_102">[102]</span>
Morienna ricostruì il monastero. Presto v'affluirono
d'ogni lato i monaci, e la badia prosperò di tal guisa
che a breve andare fu delle prime d'Italia, vasta per
la estensione de' suoi possedimenti, potente per le
sue relazioni coi duchi di Spoleto e coi re d'Italia.
Perciò riesce pieno d'interesse quanto ce ne narra
la <i>Constructio</i> o <i>Liber Constructionis Farfensis</i>, dall'anno
705, a cui può ricondursi approssimativamente
la seconda e certa fondazione del monastero, fino all'anno
857 nel quale essa <i>Constructio</i> ha il suo termine.
Opera d'un monaco ignoto del secolo nono, questo
scritto non è pervenuto a noi quale lo compose
l'autore, e solo ce ne resta quel che ne fu interpolato
in un antico codice del monastero che contiene
lezioni sulle vite di alcuni santi<a class="tag" id="tag69" href="#note69">[69]</a>. Questi avanzi della
<i>Constructio</i> copiati senza alcun dubbio dal testo originale,
recano testimonianza di una latinità assai migliore
di quella che s'incontra per solito in quella
età. Ciò forse è dovuto alla influenza delle relazioni
onde il monastero fu sempre legato ai dominatori longobardi
e franchi che nei loro contrasti colla sede
<span class="pagenum" id="Page_103">[103]</span>
apostolica lo tennero fin dal principio come il baluardo
loro più prossimo alle mura di Roma. Governato
da abbati di origine franca quando la cultura
ecclesiastica era meglio curata oltralpe che a Roma,
il monastero non soggiacque del tutto a questo periodo
di decadenza letteraria che si attraversa, e vedremo
più tardi sorgere tra le sue mura i primi inizî
di una rinascenza storica a cui prelude intanto questa
<i>Constructio</i>. Ad essa collegasi strettamente e fornisce
materia di compilazione, la vita dei tre fondatori
del monastero di San Vincenzo al Volturno. Nel
primo quarto del secolo ottavo fondarono questo monastero
tre giovinetti beneventani di nobile lignaggio
e parenti fra loro, consigliandoli ed aiutandoli all'opera
quel medesimo Tommaso di Morienna che
avea ravvivato il monastero di Farfa. Autperto monaco
e più tardi abbate di San Vincenzo raccontò la
storia de' suoi fondatori non molti anni dopo ch'essi
eran morti. Per questo racconto non s'accresce invero
il patrimonio della storia, e solo è da farne menzione
perché si ricongiunge alla storia di Farfa ed è monumento
antichissimo della età longobarda<a class="tag" id="tag70" href="#note70">[70]</a>. Più
<span class="pagenum" id="Page_104">[104]</span>
rilevante invece è la <i>Destructio Farfensis</i>, scritta
nel principio del secolo undecimo da Ugo abbate di
Farfa. Al fermarsi delle invasioni barbariche calate
da settentrione, l'Italia ebbe a patire nuove invasioni
dall'Affrica. I Saraceni fattisi signori della Sicilia,
venivano distendendo il dominio loro nel mezzogiorno
d'Italia, e dove non avevano dominio stabile
si spingevano rapinando in temporanee incursioni.
Secondo il più o men di resistenza che lo stato politico
d'Italia poteva opporre, essi davano indietro o
avanzavansi. Roma stessa minacciata sovente, vide
un giorno le orde saraceniche irrompere in San Pietro,
e le vôlte della venerata basilica echeggiarono l'urlo
selvaggio degli Infedeli saccheggiatori. È agevole intendere
come i monasteri meridionali o non lontani
dal mezzogiorno, isolati nelle campagne e celebri per
le raccolte ricchezze, fosser continuo oggetto di mira
pei Saraceni. L'odio pei tempî cristiani e la cupidigia
del bottino eran d'invito a spiar le occasioni per
invadere quelle badie e spesso dopo averle predate
distruggerle. La badia farfense posta alle falde d'un
colle sabinate in luogo molto bene accessibile ad una
<span class="pagenum" id="Page_105">[105]</span>
incursione, soggiacque alla sorte comune e fu distrutta.
Così ridotta in rovina, Farfa rimase a lungo
deserta dai monaci che vi tornarono sol quando fu
possibile tornarvi con qualche speranza di sicurezza.
La restaurata badia patì varie vicende finché il monaco
Ugo levato al seggio abbaziale poté in un governo
lungo e glorioso (A. D. 998-1039) rialzarne le
sorti e la scaduta disciplina. Uomo di gran cuore e
d'ingegno, Ugo non s'appagò del riformare il suo
monastero e richiamarlo allo splendore antico: volle
farsene storico e seguitar l'opera dell'anonimo autore
della <i>Constructio</i>. Colla buona latinità tradizionale
nella scuola di Farfa, Ugo ripigliò il lavoro dove
l'altro lo aveva lasciato, e continuandolo fino ai suoi
tempi lo intitolò <i>Destructio</i> dal gran fatto ch'ei narra
della incursione saracenica. Per la storia di queste
incursioni e per quella di Roma e di Spoleto ai tempi
di Alberico, di Marozia e di Ugo re d'Italia, la
<i>Destructio</i> ha grande importanza e merita forse più
attento esame che non ebbe finora dagli storici<a class="tag" id="tag71" href="#note71">[71]</a>.
</p>

<p>
Prima di distruggere la badia di Farfa, i Saraceni
avean distrutta quella di San Vincenzo al Volturno
e quella di Montecassino non meno fiorente e più
famosa d'ogni altra. Quest'ultima fortemente situata
a mezza via tra Roma e Napoli sul vertice d'un
monte che domina la valle del Garigliano, fu minacciata
lungamente prima di patire il saccheggio degli
<span class="pagenum" id="Page_106">[106]</span>
Arabi. Tra le ansietà di questa minaccia fu scritta
una breve cronaca che dopo avere riassunto rapidamente
dietro le vestigia di Paolo Diacono la prima
storia di Montecassino, si distende in molti particolari
sui fatti avvenuti in quei luoghi d'Italia verso
il mezzo del secol nono fino all'anno 867. Intreccia,
al solito, fatti veri e leggende, ed è scritta in un
latino di cui la rozzezza male potrebbero superare
altri scritti di quella età così barbara. Ma per la
storia del Principato longobardo di Benevento, per
quella degli Arabi in Italia e di lor guerre con Ludovico
imperatore, è una preziosa cronaca. Nel frammento
che segue si narra in qual modo il Monastero
sfuggì una volta l'eccidio minacciatogli, e bene si
pare da esso con quali cautele debba aggirarsi lo
storico tra queste cronache per isceverare il vero tra
le molte fallacie che ne precludono la vista agli occhi
suoi.
</p>

<p>
«A questi dì i Saraceni uscendo di Roma, tutto
devastarono l'oratorio di Pietro principe degli apostoli
beatissimi, e la chiesa del beato Paolo, e uccisero
Sassoni<a class="tag" id="tag72" href="#note72">[72]</a> assai, e molt'altra gente varia di
sesso e d'età. E pigliarono la città di Fondi e depredati
i luoghi vicini, a settembre accamparonsi
di là da Gaeta. Contro ai quali arrivò l'esercito dei
Franchi, ma sbaragliato dai Saraceni il dì quarto
delle idi di novembre, si mise in fuga. I Saraceni
inseguendo i Franchi e pigliando loro ogni cosa,
<span class="pagenum" id="Page_107">[107]</span>
giunsero da ultimo a santo Andrea e ne arsero il
convento. I quali pervenuti al convento del beatissimo
Apollinare vescovo, che chiamano d'Alviano,
vider da presso il monte del beatissimo
confessore di Cristo, e volean subito salirvi ma
l'ora tarda vietò loro il passaggio. Adunque tanta
era allora serenità di cielo e siccità di terreno,
che il fiume poteva attraversarsi a piedi da chi
voleva. I monaci del beatissimo padre Benedetto,
vedendosi così vicina la morte, tosto si dieder l'assoluzione
a vicenda supplicando il Signore misericordioso
che ricevesse propizio in pace le loro anime
ch'essi ad ogni minuto aspettavansi dovesser migrare
per morte repentina. Tutti dunque a pie' nudi,
sparso di cenere il capo, con litanie trassero al patrono
loro Benedetto beato. Mentre era grande il
terrore e trepida l'aspettazione e facevasi copiosa
prece all'onnipotente Signore, apparve in visione
a Bassacio padre il suo predecessore Apollinare abbate,
dicendo: ‘O che avete? che dolore vi preme?’
E Bassacio: ‘Padre, ci sta sopra la morte, e non
è da temere?’ ‘No, dice, non vogliate temer nulla:
il pio padre Benedetto ottenne la salvezza vostra.
Pregate dunque ardentemente Iddio con litanie e
solennità di messe. Iddio esaudirà pronto le voci
che chiamano a lui: da ultimo noi pur che siam
nella chiesa, non cessiamo insieme cogli altri cittadini
del cielo di pregare Gesù Cristo Signore
per voi.’ E sorgendo dal sonno il pastor Bassacio
e narrando ciò ai fratelli, tutti insieme con eccelsa
voce benedissero Iddio che salva chi spera nella
<span class="pagenum" id="Page_108">[108]</span>
misericordia sua. Allora subito ecco venire una
pioggia immane, e lampi e tuoni così veementi che
il fiume Carnello (Garigliano) crescendo oltre il
segno, die' fuori. E mentre il dì prima potevano
i nemici passarlo a piede, il dì appresso, costretti
dalla repulsione divina, non potevano neppure accostarsi
alle ripe. Volevan pure attraversare ad
ogni modo il fiume, ma non trovando alcun adito
per passare al cenobio, mordevansi le dita secondo
lor fiera barbarie, e fremevano e stridevano i denti
correndo qua e là furibondi. E per non tralasciare
l'usata scelleratezza loro arsero i conventi dei beatissimi
martiri Stefano e Giorgio, e passando pei
Due Leoni se ne tornarono all'accampamento. Alquanti
giorni dipoi uccisi i loro cavalli si misero
in mare. I quali quando furono così prossimi alla
patria loro che già vedevano i monti vicini, fecero
festa con applausi marinareschi secondo l'usanza
loro. Ed ecco apparir tra loro una navicella che
recava due uomini, e l'uno avea l'abito come di
chierico e l'altro di monaco. I quali dissero a loro:
‘Onde venite e dove andate?’ Ma quelli risposero
dicendo: ‘Torniamo via da Pietro, devastammo a
Roma tutto l'oratorio di lui, predammo il popolo
e il paese, vincemmo i Franchi e ardemmo i conventi
di Benedetto. E voi,’ dicono, ‘chi siete?’ Rispondono
quelli: ‘Chi noi pur siamo vedrete or ora.’
Tosto venne su una gran tempesta e una procella
veemente: onde le navi tutte furono infrante e tutti
i nemici perirono: nessuno affatto di loro rimase
che annunziasse la cosa ad altri. Nel tempo seguente
<span class="pagenum" id="Page_109">[109]</span>
poi, Leone venerabile papa, circondò l'oratorio
del beato Pietro di mura fermissime ed eccelse
affinché un evento somigliante non accadesse più
mai in Roma.»<a class="tag" id="tag73" href="#note73">[73]</a>
</p>

<p>
Alla cronaca cassinese è aggiunto un catalogo degli
abbati del monastero colla indicazione degli anni in
cui vissero e governarono a Montecassino. E qui mentovando
un catalogo mi par luogo d'accennare a quest'altro
genere di componimento storico, non raro
intorno a questi tempi fino all'undecimo secolo e utilissimo
specialmente alla cronologia. Questi cataloghi
consistono generalmente di semplici liste con nomi
di sovrani, di vescovi, d'abbati o d'altri personaggi,
colla menzione degli anni in cui governarono, e talvolta
col ricordo di qualche avvenimento. Così per
esempio in un catalogo la serie dei re longobardi termina
in questo modo:
</p>

<p>
«Ratchis regnò anni cinque e mesi tre.
</p>

<p>
«Astolfo regnò anni otto e mesi sei.
</p>

<p>
«Desiderio regnò anni diciotto, mesi due, giorni
dieci. E così compiono 201 anni nei quali i predetti
venti re regnarono nel regno d'Italia, come s'è
notato particolarmente di sopra. Nel qual tempo fu
presa Pavia e la incarnazione del nostro signore
Gesù Cristo a quel tempo correva nell'anno 775.
E dopo questi predetti venti re, il dominio del regno
d'Italia pervenne a Carlo imperatore succedente al
re Desiderio sopraddetto....» e dopo qualche altra
<span class="pagenum" id="Page_110">[110]</span>
parola cominciando la serie dei Carolingi scende per
tutti i dominatori d'Italia fino agli Enrichi dell'undecimo
secolo<a class="tag" id="tag74" href="#note74">[74]</a>.
</p>

<p>
Quando finalmente Montecassino fu preso e devastato
dai Saraceni (A. D. 883), toccò ai monaci di
rifugiarsi come in esilio ad aspettare giorni migliori
nelle vicine città di Teano e di Capua. Il monaco
Erchemperto trasse cogli altri a Capua ed ivi poi
scrisse una storia de' Longobardi beneventani la quale
incomincia dal duca Arechis e si distende fino all'anno
889 appoggiandosi come di consueto per la
parte più antica a Paolo Diacono e ai suoi continuatori.
<span class="pagenum" id="Page_111">[111]</span>
Nato a Teano, Erchemperto entrò fanciullo nel
monastero e ne seguì le sorti travagliose in quella
età di procelle. Lasciata Capua dopo restaurata la
Badia (A. D. 886), pare ch'egli tornasse in breve
a quella città, e vi tenesse poi stabilmente dimora,
accolto forse in qualche monastero dipendente da
Montecassino. Quivi egli longobardo di origine e di
aderenze, fu indotto dagli amici suoi a scrivere il
suo lavoro e a riferire le vicende dei Longobardi
meridionali «dei quali,» egli dice, «a questi giorni
nulla si trova degno e lodevole che meriti d'esser
notato con verace stile, e perciò io non il governo
loro ma l'eccidio, non la felicità ma la miseria,
non il trionfo ma la rovina, non come sieno cresciuti
ma come si sieno disfatti, non come abbiano
superati gli altri ma come dagli altri sieno stati
superati e vinti, traendo alti sospiri dall'intimo
core, narrerò rozzamente e breve ad esempio dei
posteri. E vinto dalle preghiere degli amici, dichiaro
che io non solo narro quanto vidi cogli
occhi miei, ma e più quanto udii cogli orecchi,
imitando l'esempio di Marco e Luca evangelisti i
quali piuttosto per quel che udirono che per quello
che videro, scrissero gli evangeli.»<a class="tag" id="tag75" href="#note75">[75]</a>
</p>

<p>
Vivente nel teatro della sua storia, talvolta spettatore
o vittima dei fatti che narra, e più sovente,
amico e uditore di chi ne fu testimonio di vista, Erchemperto
produce il suo racconto colla semplicità
<span class="pagenum" id="Page_112">[112]</span>
spedita di chi parla cose familiari alla sua mente. Alquanto
rozzo ma non pesante di forma, nella sostanza
sincero e credibile, ei ci ragguaglia intorno alle guerre
che si aggravavano sull'Italia meridionale ed alle spogliazioni
che infliggevano ad essa le orde dei Saraceni
e dei Greci i quali ultimi odia e spregia assai peggio
dei primi. Il lavoro suo che ci abbandona all'anno
889, aveva un seguito la cui perdita è grave.
Di questa perdita ci compensa in qualche modo lo
scritto di un anonimo salernitano<a class="tag" id="tag76" href="#note76">[76]</a>, che ci ragguaglia
intorno alla storia dei principati longobardi fino
al 974. Egli adopera molto Paolo Diacono ed Erchemperto
nella compilazione sua, e solo può considerarsi
come fonte originale nell'ultima parte del suo lavoro.
Scrittor vivace ma di poca critica, è l'unico cronista
a cui possa appoggiarsi in questi anni la storia dell'Italia
inferiore. Ciò rende tanto più importuna la
interruzione dell'opera di Erchemperto il quale per
fermo tra gli scrittori meridionali è il maggiore, e
neppure trova, fuor della scuola di Farfa, chi possa
paragonarsegli nell'Italia centrale.
</p>

<p>
Nell'alta Italia due scrittori assai diversi tra loro
diedero segno di loro attività letteraria nel campo
storico. Un d'essi, il prete Andrea da Bergamo, compilando
nell'anno 877 un riassunto della storia longobarda
di Paolo Diacono, la continuò fino al suo
tempo. Di quante se ne sono menzionate finora questa
è forse la scrittura più barbara, talché la esattezza
<span class="pagenum" id="Page_113">[113]</span>
delle notizie la fa pregevole per la parte media
del secolo nono ma non vale a salvar dal tedio e
dalla fatica chi prende a leggerla<a class="tag" id="tag77" href="#note77">[77]</a>. Per contro pochi
anni dopo, sullo schiudersi del secolo decimo, ci apparisce
innanzi un lavoro di poesia storica il quale
lasciandosi indietro a gran pezza ogni altro scritto
contemporaneo, rivela d'improvviso una larga conoscenza
della lingua latina e degli autori classici. Il
poeta si propone per eroe Berengario e celebra le
imprese ch'egli sostenne per conquistarsi il regno
d'Italia e la corona imperiale. Il poema che s'intitola:
Panegyricus Berengarii è veramente un panegirico,
e l'autorità sua come fonte storica per chi lo pigli
da solo, non ha gran valore. Con molta finezza l'autore
si studia di far sempre apparire legittima ogni
pretesa di Berengario, e di palliare coi versi il signoreggiar
della forza sopra ogni pretesa di diritto.
Ma se non si vuol dar cieca fede alla storia di questo
poema, certo come produzione letteraria, ragguagliandolo
alla stregua dei tempi, è lavoro mirabile. Fu
composto, per quanto pare, a Verona tra l'anno 916
e il 924 da un maestro di grammatica il cui nome è
rimasto ignoto. Non può affermarsi con sicurezza se
l'autore fosse laico od ecclesiastico, ma l'ignoranza
che prevaleva allora nel clero italiano, indurrebbe
piuttosto a farlo ritener laico. Postosi innanzi gli
esempi d'Omero, di Virgilio e di Stazio, egli racconta
sulle orme loro le imprese dell'eroe fino alla
<span class="pagenum" id="Page_114">[114]</span>
sua coronazione in Roma. Tra i frequenti difetti di costruzioni
stravolte e d'espressioni ricercate ed oscure,
gli esametri suoi tutti fioriti d'emistichii e di versi
classici son messi insieme con abilità sufficiente. Composto
per essere letto e studiato nelle scuole di grammatica,
questo panegirico ebbe l'onore di un commentario
contemporaneo che lo spiega nei passi men
facili. Anch'esso questo commentario è notevole per
la buona conoscenza che mostra della letteratura classica,
e ancor più per un certo modo di commentare
che indica come coloro ai quali il commento si dirigeva,
possedessero pure nozioni classiche non troppo
scarse nè vili<a class="tag" id="tag78" href="#note78">[78]</a>.
</p>

<p>
<span class="pagenum" id="Page_115">[115]</span>
</p>

<p>
Dinnanzi a questo poema e ai segni di sapere che
intorno a questo tempo appariscono sparsi qua e là
in Italia, viene naturale il domandarsi quale fosse
allora lo stato della cultura italiana. È egli ben vero
che l'Italia fosse ottenebrata dalla profonda barbarie
indicata dalle scarse e ruvide scritture ecclesiastiche
che ci avanzano di quei secoli? A questa domanda,
dopo il Tiraboschi e il Giesebrecht, ha risposto con
tanta giustezza l'alemanno Wattenbach che mi stimerei
in colpa s'io togliessi ai lettori una bella pagina
<span class="pagenum" id="Page_116">[116]</span>
esponendo con parole mie le sentenze di quell'insigne
maestro:
</p>

<p>
«Noi ci troviamo innanzi ad una cultura» così
egli parla «che non trae origine dalla Chiesa ma è
nutrita da quegli isolati grammatici di cui l'attività
non cessò mai in Italia. È merito di Guglielmo
di Giesebrecht l'avere indicato per la prima volta
come queste scuole rimanessero sempre in Italia e
spargessero un grado di cultura tra i laici sconosciuto
dall'altro lato delle Alpi. In Italia, dice
<span class="pagenum" id="Page_117">[117]</span>
Wipone nell'undecimo secolo, tutti i fanciulli vanno
regolarmente a scuola, e soltanto in Germania si
stima cosa inutile o sconveniente l'educare un fanciullo
s'egli non è destinato alla Chiesa. I laici italiani
leggevano Virgilio ed Orazio, ma non scrivevano
libri, e intanto il clero parte s'immergeva
nell'ignoranza e parte si consacrava troppo agli
affari politici per affannarsi dietro agli sforzi eruditi
di quel tempo. Per tal modo si spiega il difetto
di produttività letteraria e la povertà della
attuale letteratura, mentre d'altronde per quel panegirista,
e alquanto più tardi per Liudprando, apparisce
una piena maravigliosa di erudizione classica
e grande abilità d'espressione, massime nel
verseggiare che era oggetto precipuo della cultura
scolastica. Alcuni del clero gustavano avidamente
il frutto proibito, ma generalmente il clero stava
contro questo movimento in cui non senza ragione
riconosceva un elemento pagano. La scienza non
era qui presa a servizio della Chiesa: essa teneva
una posizione indipendente ma era quasi esclusivamente
di una natura formale e però essenzialmente
improduttiva.»<a class="tag" id="tag79" href="#note79">[79]</a>
</p>

<p>
<span class="pagenum" id="Page_118">[118]</span>
</p>

<p>
Col sorgere della dominazione degli Ottoni (A.
D. 961), si chiude il faticoso ciclo storico di cui sono
venuto descrivendo le fonti man mano che le raccoglievo
di qua e di là secondo che mi riusciva. La
fiacca dominazione dei successori di Carlomagno, scemando
in Italia le forze della monarchia, aveva per
guisa accresciute quelle dei nobili, che a poco a poco
essi fatti come indipendenti guerreggiavan tra loro
disputandosi il potere supremo. Così crebbero quei
fieri e potenti signori d'Ivrea, del Friuli, della Toscana,
di Spoleto, i quali oramai fuor d'ogni soggezione
dall'Impero ambivano al regno. Sono di questa
età le lotte di Berengario duca del Friuli con Guido
e Lamberto di Spoleto pel trono d'Italia, e le dispute
tra loro e i principi tedeschi e francesi per la
corona imperiale (A. D. 888-924), e i regni turbolenti
e tirannici di Rodolfo, Ugo, Lotario di Provenza,
e, per ultimo, di Berengario II. Tra queste
lotte pativa oppressa l'Italia, mentre a Roma gli
Alberichi e Marozia trascinavano nel fango il Papato
di cui s'erano fatti padroni (A. D. 924-961). A questo
punto le tenebre cominciano a diradarsi e succede
l'età dei tre Ottoni sassoni i quali tennero l'Impero e
ressero Italia per quarant'anni circa, dal 961 al 1002.
<span class="pagenum" id="Page_119">[119]</span>
Non è di questo luogo esaminare i vantaggi e i danni
di questa dominazione, e come con essa si stringesse
inestricabilmente quel vincolo tra Italia e Germania
per cui la storia delle due nazioni quasi si confonde
in un cumulo doloroso di vicende piene di miseria
e di sangue. Giovi qui soltanto accennare come Ottone
il Grande per abbassare la potenza dei nobili
aiutò lo svolgersi delle libertà comunali, e nelle città
accrescendo le attribuzioni politiche dei vescovi, sostituì
in certo modo la forza di una nobiltà elettiva
a quella di una nobiltà ereditaria. Da ciò le aderenze
degli Ottoni tra gli uomini di chiesa e massimamente
tra i vescovi dell'alta Italia. Tra questi
campeggia Liudprando vescovo di Cremona che si
fece storico di quei tempi<a class="tag" id="tag80" href="#note80">[80]</a>. Simile in ciò ai più
antichi scrittori di cui si è trattato, Liudprando ebbe
parte non ultima nella vita pubblica. Nacque verso
il 920 in Lombardia e, secondo alcuni, fu propriamente
pavese. Perdette nella infanzia il padre, e fu
<span class="pagenum" id="Page_120">[120]</span>
educato con molta cura dal suo patrigno, uomo, come
egli ci narra, grave di costumi e pieno di sapienza<a class="tag" id="tag81" href="#note81">[81]</a>,
le quali parole ricordano quel che s'è detto sulla cultura
del laicato italiano. Nell'anno 931 raccomandato
al re Ugo come fanciullo ricco d'ingegno e dotato di
bella voce, fu ammesso alla corte regia. Guadagnatosi
il favore del re, prese più tardi la via ecclesiastica
e fu ascritto tra i diaconi della chiesa di Pavia.
Quando nel 945 Ugo abbandonò in fuga il regno,
Liudprando potè ottenere onorata posizione alla corte
del nuovo re Berengario II. Sembra che per qualche
tempo anche questo sovrano ne tenesse in pregio le
doti e si servisse di lui volentieri. Negli anni 949-950
fu inviato a Costantinopoli in imbasciata e a siffatta
legazione parevano designarlo particolarmente i suoi
studî e le tradizioni di famiglia perché già il padre
e il patrigno suo avevano entrambi disimpegnato lo
stesso ufficio. Il viaggio gli giovò mirabilmente a farsi
pratico delle usanze e delle istituzioni dei Greci, e
a procacciarsi una conoscenza piena di lor lingua e
di loro letteratura da cui doveva trarre gran giovamento
più tardi. Quando fu ritornato in patria alienò
da sé fino all'odio Berengario e la regina Willa ma
non se ne sanno i motivi, e fu costretto a rifugiarsi
in Germania dove il sassone re Ottone I lo accolse
onorevolmente. Nell'esilio si rese familiare la lingua
tedesca che anch'essa gli riuscì poi di grande vantaggio
nella trattazione degli affari a cui fu chiamato
allorché Ottone spinto dai suoi grandi destini
<span class="pagenum" id="Page_121">[121]</span>
scese in Italia. Nell'anno 956, mentre ancora era a
corte in Germania si strinse d'amicizia con Recemundo
vescovo di Elvira il quale lo consigliò d'intraprendere
la storia dei suoi tempi. Maturato un
pezzo il consiglio, Liudprando dopo due anni cominciò
a Francoforte il suo lavoro. L'odio che nutriva
verso Berengario e Willa, gli suggerì il titolo del
libro e lo chiamò <i>Antapodoseos</i>, o libro della restituzione,
volendo significare ch'egli avrebbe restituito
bene per bene agli amici e male per male a chi lo
aveva cacciato in esilio. I sei libri dell'Antapodoseos
furono scritti interrottamente tra il 958 e il 962 in
luoghi e tempi diversi. Incominciando dall'anno 888,
data abbastanza vicina all'autore per ottener verbalmente
le testimonianze contemporanee o quasi contemporanee,
egli racconta la storia dei fatti accaduti
in Europa. È un libro curiosissimo nel quale gli avvenimenti
dei diversi paesi si seguono e s'incalzano
con grande abbondanza e con ricchezza di particolari
maravigliosa. Naturalmente le cose d'Italia occupano
la parte maggiore dell'opera, ma la vasta tela di essa
abbraccia luoghi e persone lontane. Italiani, Tedeschi,
Saraceni, figure e storie d'ogni maniera dagli
atti di papi e d'imperatori fino a quelli del volgo,
racconti di battaglie, esempi di virtù, pitture di scandali
osceni, v'è un po' di tutto nel libro, ed anco è
notevole che le leggende occupano in esso piccolissimo
luogo. La narrazione giunge fino all'anno 950 dove
il sesto libro dell'Antapodosi rimane interrotto. Liudprando
s'era proposto di condur l'opera fino ai tempi
del suo esilio, ma la gran mole degli affari che gli
<span class="pagenum" id="Page_122">[122]</span>
venne sopra, e forse, come pensa il Dümmler, l'odio
suo placato per la caduta di Berengario, lo distolsero
dal continuare. Le sorti della sua vita s'erano mutate.
La nazionalità sua, l'ingegno pronto e versatile,
l'attitudine agli incarichi diplomatici, la familiare
conoscenza di varie lingue, lo chiamavano alle cose
di Stato. Nell'anno 961 Ottone il Grande sceso appena
in Italia lo aveva preposto alla sede vescovile
di Cremona. Da quel tempo egli fu in mezzo a tutti
gli affari d'Italia e alle relazioni d'Ottone colla Grecia.
Nell'estate dell'anno 964 andò a Roma legato al
papa Giovanni XII e di lì a breve si trovò con Ottone
presente al Concilio dove quell'indegno pontefice
fu deposto, e toccò a lui d'interpretare ai
vescovi italiani il discorso del monarca tedesco. Partecipò
alle elezioni di Leone VIII e alla deposizione
di Benedetto V suo competitore. Di tutti questi avvenimenti
occorsi sotto gli occhi suoi tra il 960 e il 964,
egli scrisse la storia per comando dello stesso imperatore
in un libro intitolato <i>Historia Ottonis</i>. Forse
la dignità delle cariche a cui era salito e la parte
presa alle cose narrate, contribuirono a rendere questo
scritto assai più calmo e scevro da quella passione
di parte che fa così acre l'Antapodosi. Nè ciò
giova solo a diminuirgli d'assai il difetto di parzialità
onde è accusato, ma aggiunge se è possibile evidenza
di colorito al suo racconto. La deposizione di
Giovanni XII, per esempio, è narrata in modo così
vivo e spiccato, che leggendola par d'assistere al Concilio
che la decretò. Dopo aver descritte le differenze
per le quali l'imperatore e il papa erano venuti a
<span class="pagenum" id="Page_123">[123]</span>
termini inconciliabili, e come il pontefice non solo
non avesse badato alla sua legazione, ma, contro i
patti, avesse accolto Adalberto figlio di re Berengario
entro le mura stesse di Roma, Liudprando prosegue:
</p>

<p>
«Mentre accadean tali cose, la costellazione del
Cancro ardua per gli accesi raggi di Febo allontanava
l'imperatore dai castelli romani, ma quando
la costellazione della Vergine tornando portò seco
la stagion grata, egli invitato segretamente dai Romani
venne a Roma (A. D. 963). Ma perché dirò
«segretamente» quando la maggior parte degli ottimati
invase il castel di San Paolo e invitò il
santo imperatore dando perfino gli ostaggi? A che
indugiarsi in parole? Accampatosi l'imperatore
presso alla città, il papa e Adalberto se ne fuggon
da Roma. I cittadini accolgono nella città il
santo imperatore con tutti i suoi, promettono fedeltà,
aggiungendo e giurando fermamente ch'essi
mai non eleggerebbero il papa nè l'ordinerebbero
senza il consenso e la elezione del signore imperatore
Ottone cesare augusto, e del figlio di lui il re
Ottone.
</p>

<p>
«Dopo tre giorni, chiedendolo del pari i vescovi
romani e la plebe, si fa grande adunanza nella
Chiesa di San Pietro, e coll'imperatore sedettero
gli arcivescovi, di quei d'Italia: Rodaldo diacono
per Ingelfredo patriarca d'Aquileia trattenuto colà,
come suole accadere, da una improvvisa malattia,
e Gualperto di Milano e Pietro di Ravenna; di
quei di Sassonia: Adeltac arcivescovo, e Landoardo
<span class="pagenum" id="Page_124">[124]</span>
vescovo Mimendense; di Francia Otcherio vescovo
di Spira; dell'Italia i vescovi Uberto di Parma,
Liudprando di Cremona, Ermenaldo di Peggio.»
E qui segue una lunga lista di vescovi quasi tutti
italiani e dei preti e cardinali romani che si trovarono
al concilio oltre ai rappresentanti della nobiltà
e del popol di Roma menzionati anch'essi nella lista,
dopo la quale Liudprando ripiglia il suo racconto:
</p>

<p>
«Sedutisi adunque costoro e fattosi un gran silenzio,
così sorse a dire il santo imperatore: ‘Quanto
sarebbe acconcio che a tanto chiaro e santo concilio
si trovasse presente il signor papa Giovanni! Però
avendo egli rifiutata la compagnia vostra, noi consultiam
voi, o padri santi, che avete seco comune
la vita e gl'interessi.’ Allora i pontefici romani e
i cardinali preti e diaconi con tutta la plebe universale
esclamarono: ‘Ci maraviglia che la santissima
prudenza vostra voglia farci scrutare quello
che non è nascosto agli Iberici nè ai Babilonesi,
nè agli Indi. Costui non è già di coloro che vengono
in veste di agnello e dentro son lupi rapaci:
egli infierisce così apertamente, tratta così in palese
i suoi diabolici affari che non usa andare in
circuito.’ L'imperatore rispose: ‘A noi par giusto
che le accuse siano espresse nominatamente, e quindi
si tratti di comune consiglio ciò che dobbiamo fare.’
Allora sorgendo Pietro cardinale prete, attestò che
egli l'aveva veduto celebrar la messa senza comunione.
Giovanni vescovo di Narni e Giovanni cardinale
diacono, dichiararono d'averlo veduto ordinare
un diacono in una stalla di cavalli e non nelle
<span class="pagenum" id="Page_125">[125]</span>
proprie ore. Benedetto cardinale diacono con altri
condiaconi e preti dissero ch'ei sapevano che egli
faceva a prezzo ordinazioni di vescovi, e che aveva
ordinato vescovo un fanciul di dieci anni nella città
di Todi. Dissero non esser necessario indagare sui
sacrilegî perchè ne avevano veduto più di quanto
potrebbero apprendere udendo. Dissero degli adulterî....
Dissero che aveva esercitata pubblicamente
la caccia; che avea privato degli occhi Benedetto
padre suo spirituale talché ei n'era morto indi a
poco; che aveva evirato e ucciso Giovanni cardinale
suddiacono; e attestarono che avea fatti incendi,
cinta la spada, vestito l'elmo e la lorica. Che
avea bevuto per amor del demonio lo acclamarono
tutti, chierici e laici. Dissero che giuocando ai dadi
aveva invocato l'aiuto di Giove e di Venere e degli
altri demoni. Dichiararono ch'egli non avea celebrato
mattutino e le ore canoniche, e ch'ei non si
muniva col segno della croce.
</p>

<p>
«Udito ciò l'imperatore, poiché i Romani non potevano
intendere il linguaggio suo sassone, impose
a Liudprando vescovo di Cremona di esprimere a
tutti i Romani quanto segue in latino. Onde quegli
sorgendo incominciò: ‘Spesso accade, e noi per
esperienza crediamo, che gli uomini costituiti in
dignità sieno macchiati d'infamia dagli invidiosi,
ché il buono spiace ai malvagi come il malvagio
ai buoni. E ciò è cagione che ci sembri dubbia
questa accusa contro il papa, che ora lesse e fece
con voi Benedetto cardinale diacono, incerti se essa
prorompa da zelo di giustizia o da livore d'empietà.
<span class="pagenum" id="Page_126">[126]</span>
Onde coll'autorità della dignità concessa a
me indegno, io vi prego per quell'Iddio che pur
volendo niuno può ingannar mai, e per la santa
madre di lui Maria Vergine intemerata, e pel corpo
preziosissimo del principe degli apostoli nella cui
Chiesa si tiene questo discorso, che non si lanci
al signor papa accusa nessuna di colpe ch'egli non
abbia commesse e che non sieno state vedute da
uomini provatissimi.’ Allora i vescovi, i preti, i diaconi
e il rimanente clero e tutto il popolo dei Romani
come un sol uomo dissero: ‘Se e quanto lesse
Benedetto diacono, e indegne cose anche maggiori
e più turpi non commise Giovanni papa, non ci
assolva dai legami dei peccati nostri Pietro principe
beatissimo degli apostoli che chiude il cielo
agli indegni e l'apre ai giusti, ma ci annodi il vincolo
dell'anatema e nel giorno novissimo siam posti
dalla parte sinistra con coloro che dissero al signore
Iddio: Allontanati da noi, non vogliamo la
scienza delle tue vie. Che se non concedete fede a
noi, almeno dovete credere all'esercito del signor
imperatore, a cui quegli andò incontro cinque giorni
or sono cinto di spada e armato di scudo, di elmo
e di lorica.’ Allora disse il santo imperatore: ‘Tanti
sono i testimoni di ciò quanti i combattenti nell'esercito
nostro.’ La Santa Sinodo disse: ‘Se piace
al santo imperatore si mandino lettere al signor
papa, che venga e si purghi da tutte queste accuse.’
Allora gli fu mandata questa lettera:
</p>

<p>
«‘Al sommo pontefice e papa universale Giovanni
signore, Ottone per concessione della clemenza divina
<span class="pagenum" id="Page_127">[127]</span>
imperatore augusto, cogli arcivescovi e vescovi
di Liguria, Toscana, Sassonia e Francia, nel
nome del Signore. Venuti a Roma per servigio di
Dio, avendo richiesto intorno alla vostra assenza
i figliuoli vostri, cioè i vescovi romani, i cardinali
preti e diaconi, e tutta la plebe universa, per
quale cagione non volevate veder noi che siam difensori
di vostra Chiesa e vostri, tali e così oscene
cose ci riferirono di voi, che ci farebbero vergogna
se si dicessero d'un istrione. Delle quali, per non
tenerle nascoste alla grandezza vostra, descriveremo
qui alcune brevemente, che se volessimo specificarle
tutte, un sol giorno non ci basterebbe. Sappiate
adunque che non da pochi, ma da tutti, così dell'ordine
nostro che dell'altro, voi siete accusato
d'omicidio, di spergiuro, di sacrilegio e d'incesto.
Dicono anche, e fa raccapriccio a udirsi, che avete
bevuto per amor del diavolo, e che al giuoco dei
dadi avete invocato l'aiuto di Giove, di Venere e
d'altri demoni. Ora noi preghiam vivamente la paternità
vostra che non lasciate di venire a Roma
e di purgarvi da tutte queste accuse. Se per avventura
temete la violenza della moltitudine temeraria,
noi vi promettiamo con giuramento che
non si farà nulla fuor della sanzione dei santi canoni.’
</p>

<p>
«Colui avendo letta questa lettera scrisse questa
apologetica: ‘Giovanni vescovo, servo dei servi di
Dio, a tutti i vescovi. Abbiamo sentito dire che
voi volete fare un altro papa; se ciò farete io vi
scomunico da parte di Dio onnipotente per modo
<span class="pagenum" id="Page_128">[128]</span>
che non abbiate licenza di ordinar nessuno nè di
celebrar la messa.’»<a class="tag" id="tag82" href="#note82">[82]</a>
</p>

<p>
Allorché questa rozza lettera fu letta in Concilio,
spiacque del pari per la forma e per la sostanza. Fu
stabilito che l'imperatore e con lui tutta la sinodo
intimassero a Giovanni di venire in Roma alle discolpe,
minacciandogli di deporlo se non si piegasse.
La lettera d'intìmo come era stata concepita fu subito
scritta con vigore fermo di pensiero e di stile.
Respingeva sdegnosa la scomunica papale con acerbi
rimproveri per l'inconsulta ingiuria fatta all'assemblea,
affermava l'autorità di questa a minacciar lui
di scomunica se non compariva, e concludeva paragonandolo
a Giuda di cui l'autorità apostolica era
cessata col tradimento. Il messaggio fu affidato ai
cardinali Adriano e Benedetto e questi si mossero
subito per andarlo a recare.
</p>

<p>
«I quali arrivati a Tivoli non lo trovarono; ché
già se n'era andato in arme alla campagna nè v'era
alcuno il quale sapesse indicar loro dov'egli fosse.
E non potendo trovarlo se ne tornarono alla Santa
Sinodo che si raccolse allora per la terza volta. Ed
ora l'imperatore disse: ‘Aspettammo la venuta sua
<span class="pagenum" id="Page_129">[129]</span>
per lamentarci con lui presente della condotta sua
verso di noi. Ma poiché sappiam certo ch'ei non
verrà, vi chiediam con istanza di ascoltare com'egli
siasi con noi condotto perfidamente. Facciam dunque
noto a tutti voi, o arcivescovi, vescovi, preti,
diaconi e a tutto il rimanente clero, e a voi conti,
e giudici, e a tutta la plebe, che questo medesimo
Giovanni papa oppresso da Berengario e da Adelberto
ribelli nostri, mandò nunzî in Sassonia pregandoci
che per l'amor d'Iddio venissimo in Italia
a liberar la chiesa di san Pietro e lui dalle loro
fauci. Quello poi che noi coll'aiuto di Dio abbiamo
fatto, non serve dire perché voi lo vedete innanzi
a voi. Strappato per opera mia dalle loro mani e
restituito al debito onore, egli, dimentico del giuramento
e della fedeltà che mi promise qui sopra
le reliquie di san Pietro, fece venire a Roma Adalberto
e lo difese contro di me e fece sedizioni e in
vista dei soldati nostri, fatto duce di guerra vestì
l'elmo e la lorica. Decreti ora sopra ciò la Santa
Sinodo e sentenzii.’ A ciò, i romani pontefici e il
rimanente clero e tutto il popolo risposero: ‘Una
piaga inaudita vuolsi cauterizzare con inaudito cauterio.
Se coi corrotti costumi sé solo danneggiasse
e non gli altri, potrebbe in qualche modo tollerarsi.
Ma quanti che prima erano casti son fatti
incestuosi per imitazione di lui? Quanti probi conversando
seco divenuti reprobi? Noi domandiamo
adunque alla imperiale grandezza vostra, che quel
mostro i cui vizî non sono redenti da virtù alcuna,
sia respinto dalla Santa Chiesa Romana, e un altro
<span class="pagenum" id="Page_130">[130]</span>
sia posto in suo luogo che possa guidarci e giovarci
coll'esempio della buona conversazione; viva
retto per sé e c'insegni coll'esempio a ben vivere.’
Allora l'imperatore: ‘Piace a noi ciò che dite, e
nulla ci sarà caro più del potersi trovare tale uomo
che possa preporsi a questa santa ed universale
sede.’»
</p>

<p>
«A ciò tutti ad una voce dissero: ‘Leone venerabile
protoscriniario della santa chiesa romana, uomo
provato e degno del supremo grado sacerdotale, noi
ci eleggiamo in pastore, come sommo ed universale
papa della Santa Chiesa Romana, riprovato pei
suoi mali costumi Giovanni l'apostata.’ E ripetuto
ciò per tre volte, consenziente l'imperatore, secondo
la usanza conducono tra le laudi il nominato Leone
al palazzo Lateranense, e al tempo determinato lo
sollevano con santa consacrazione al sommo sacerdozio
nella chiesa di san Pietro, e con giuramento
promettono d'essergli fedeli.»
</p>

<p>
«Compiute così queste cose, l'imperatore santissimo
sperando di poter dimorare in Roma con poca
gente, die' licenza a molti di tornarsene a casa affinché
il popol romano non rimanesse consunto dalla
moltitudine dell'esercito. E risapendo ciò quel Giovanni
che già fu chiamato papa, non ignorando come
potesse facilmente corrompere a denaro le menti dei
Romani, manda di celato messaggeri a Roma promettendo
il denaro di san Pietro e di tutte le
chiese se dessero addosso al pio imperatore e a
papa Leone ed empiamente li trucidassero. A che
indugiarmi in parole? I Romani confidando, anzi
<span class="pagenum" id="Page_131">[131]</span>
ingannati per la picciolezza dell'esercito, animati
dal denaro promesso, dato fiato alle trombe corrono
contro all'imperatore per ucciderlo. Ai quali
l'imperatore muove incontro sul ponte del Tevere
che i Romani avevano ingombrato di carri. I forti
soldati suoi, assuefatti alla guerra, intrepidi di
petto e armati, si caccian tra loro, e come falchi
tra una moltitudine d'uccelli, li atterriscono senza
incontrar chi resista. Non nascondigli, non corbe,
non barche, non cloache furon tutela ai fuggenti.
Li uccidono, e come accade ai forti, li feriscono
nelle terga. E chi mai sarebbe avanzato superstite
dei Romani, se il santo imperatore, inclinato ad
una misericordia che non era certo dovuta, non
avesse ritratti e richiamati i suoi ancora assetati
di sangue?»<a class="tag" id="tag83" href="#note83">[83]</a>
</p>

<p>
È gran danno che l'intero racconto di questi avvenimenti,
scritto mentre essi accadevano, non sia
stato terminato da Liudprando e s'interrompa poco
oltre l'esagerato ragguaglio di questa sedizione dei
Romani. Gli affari lo incalzavano. Concluso il Concilio
tornò a Cremona ma di lì a poco, morto Leone VIII
(A. D. 965), fu spedito un'altra volta a Roma per la
elezione del nuovo papa. Nel 967 intervenne a due
altri concilî, un di Ravenna e un di Roma, e in quest'ultima
città si trovò alla incoronazione del giovinetto
Ottone associato dal padre all'impero. Coll'animo
inteso a restaurar l'impero d'Occidente, Ottone tendeva
ad assoggettarsi il papato mentre lo riformava,
<span class="pagenum" id="Page_132">[132]</span>
e a far sua tutta Italia scacciando dal mezzogiorno
Arabi e Greci. In pari tempo, sempre collo stesso
pensiero, desideroso di circondare il suo trono coi
classici splendori delle tradizioni antiche, egli immaginava
d'amicarsi la corte di Bizanzio e stringersi
di parentela ad essa maritando al figliuol suo una
principessa greca. Ma la diffidenza dei Greci ombrosi
a ragione per l'allargarsi d'Ottone nella Italia inferiore,
faceva ardua l'esecuzione di questo concetto.
A vincere questa diffidenza era mestieri trovar l'uomo
adatto, destro nei maneggi diplomatici ed esperto della
Grecia. Certo pareva tale Liudprando e fu inviato a
Niceforo Foca per chieder la mano di Teofania figlia
di Romano II, ma l'ambasciata andò a vuoto. Liudprando
fu male accolto e con patente dispregio. Fin
dalla prima udienza Niceforo gli mosse acerbe lagnanze
contro il suo signore per l'occupazione di Roma, pel
titolo assunto d'imperatore, per la soggezione ottenuta
dai principi di Benevento e di Capua; tutte
cose nel parer suo lesive dei suoi diritti. Gli argomenti
e le ardite risposte dell'ambasciatore non giovarono
a nulla o valsero solo ad inasprir maggiormente
l'animo del sovrano orientale. Dopo varie
udienze tutte inutili, raggirato schernevolmente in
mille modi, trattenuto a lungo in Costantinopoli tra
mille pretesti più come prigioniero che come legato,
Liudprando ebbe in grazia di potersene alfine tornare
in patria senza nulla concludere. Di questo smacco
egli provò un dispetto amaro e lo versò tutto quanto
in una relazione della missione sua ch'egli compose
<span class="pagenum" id="Page_133">[133]</span>
e indirizzò ai suoi sovrani. Malgrado la impronta della
vanità personale e della parzialità caratteristiche di
Liudprando, questa <i>Relatio de Legatione Costantinopolitana</i>
ci offre un quadro spiccato e vivissimo della
corte greca. Il Gregorovius con quella ricca esuberanza
d'immagini onde colorisce il suo stile, afferma
che «questo bellissimo <i>pamphlet</i> somiglia ad un'oasi
che s'incontra dopo avere percorso un deserto letterario<a class="tag" id="tag84" href="#note84">[84]</a>»
ed aggiunge che da Procopio in poi non
possediamo uno scritto che gli sia paragonabile. Io
col pensiero a Paolo Diacono non vorrei far mio questo
giudizio, ma certo la Relatio è tra gli scritti più
dilettevoli ed istruttivi che ci offra l'antico medio
evo italiano. La descrizione della corte di Niceforo,
le vivaci argute risposte colle quali, s'ei dice il vero,
Liudprando rimbeccava le accuse mosse al suo sire
e al suo popolo, la fede bugiarda e la rapace corruttela
dei Greci, gli ostacoli posti alla sua partenza e
le angherie patite sulla via del ritorno, tutto così
nell'insieme come nei particolari porge risalto al libro
e lo fa attraente. Anch'esso come gli altri libri di questo
autore è incompleto e s'interrompe mentre narra il
viaggio che fece tornando, sul principio dell'anno 969.
Rientrato in corte, Liudprando seguitò a prender
parte nei pubblici affari. Nel 971, morto Niceforo
Foca e rese più facili le relazioni tra i due imperi,
pare ch'egli andasse di nuovo a Costantinopoli colla
<span class="pagenum" id="Page_134">[134]</span>
solenne ambasceria inviata a prendere la principessa
Teofania destinata sposa di Ottone II. Ma oramai il
corso della sua vita era al termine ed egli non toccò
più la sua Cremona. S'ignorano la data precisa e il
luogo di sua morte, ma par ch'ei sia trapassato mentre
era ancora in Grecia, o appena tornato con Teofania
in Italia nei primi mesi del 972, tra il quinquagesimo
e il sessagesimo anno della età sua.
</p>

<p>
Così terminava quest'uomo singolare la cui vita
e gli scritti mostrano profondo lo stampo di un ingegno
arguto e originale, di un carattere vivace e
appassionato. Uguale ai più capaci tra gli scrittori
suoi contemporanei in Europa, incomparabilmente superiore
a quelli d'Italia, non sempre corretto latinista
ma neppure spregevole. Egregiamente e laicamente
educato nella infanzia, conobbe per tempo ed amò i
classici. Ebbe familiari quasi tutti gli antichi e tra
essi Terenzio, Cicerone, Virgilio, Orazio, Ovidio, dei
quali cercò d'incastonar qua e là frasi ne' suoi libri
non senza pompa ma pur con migliore discernimento
d'altri scrittori medioevali. Nè si tenne contento alle
citazioni latine, ma in ogni scritto amò sfoggiare la
sua conoscenza del greco interpolando nel suo latino
greche parole e frasi. Come a modello dei suoi lavori
mirò molto a Severino Boezio i cui libri nel
medio evo ebbero una smisurata influenza, e, specialmente
nell'<i>Antapodosi</i>, sull'esempio di Boezio mescolò
la sua prosa con versi abbastanza bene architettati.
Ma quell'esagerato spirito d'imitazione non
bastò a cancellare la originalità dello stile in un uomo
<span class="pagenum" id="Page_135">[135]</span>
così conscio ad ogni ora della personalità propria.
L'<i>Antapodosi</i>, che de' suoi libri è il più lungo e il
più liberamente composto, è forse quello in cui si rivelano
meglio il carattere dell'uomo e le sue contraddizioni.
Ingegnoso e credulo, acuto osservatore dei
fatti e impetuoso nei giudizî, desideroso del bene
ma troppo facile censore del male e cupido raccontatore
di scandali. De' suoi nemici, massime di Berengario
e di Willa, flagellatore acerrimo, degli amici
e benefattori lodatore smisurato e adulatore, ma è
pur chiaro a chi lo legge ch'egli sente in cuore ciò
che manda fuori, e per caldo di fantasia denigra o
adula colla convinzione d'esser nel vero. Da queste
qualità personali l'autorità sua di storico per un
tempo patì di soverchio, ed ora parmi di notare una
moderna tendenza ad alzarla oltre il dovuto alquanto.
Io per me son d'avviso che le narrazioni di Liudprando
in quanto riguardano i particolari dei fatti
sieno preziose a confermare o a spiegare quanto ci è
detto da altri, ma ch'esse debbano esser pure adoperate
con maggior cautela di quella usata da qualche
storico recente. Certo in complesso nessun lavoro contemporaneo
potrebbe aiutarci meglio dei suoi a darci
una idea generale del secolo decimo e a recarcelo
innanzi alla mente. Uomo di Stato e di Chiesa, esperto
della vita per fortuna varia di casi, pronto d'ingegno,
abile e colto scrittore, Liudprando potè come
niun altro afferrar col pensiero e congiunger tra loro
le relazioni delle cose che vide e narrò, mentre l'indole
sua vivacemente ingenua era mirabilmente formata
<span class="pagenum" id="Page_136">[136]</span>
a suscitare in noi le impressioni medesime che
l'insieme degli avvenimenti reali avevano suscitato
nell'animo suo<a class="tag" id="tag85" href="#note85">[85]</a>.
</p>

<p>
Affatto diversa dalle opere di Liudprando nelle
tendenze come nella forma, è la cronaca di Benedetto
di S. Andrea scritta ancor essa intorno a
questi tempi<a class="tag" id="tag86" href="#note86">[86]</a>. Grossissimo di stile, il monaco Benedetto
<span class="pagenum" id="Page_137">[137]</span>
si sforza di raccogliere la storia del mondo
dalla venuta di Cristo, ma non ha vera importanza
che per la storia locale di Roma verso i tempi d'Alberico
al quale come a protettore del suo monastero
prodiga lodi larghissime. La voce di Benedetto avversa
ma senza odio e non ingiusta, suona rampogna
contro i nuovi monarchi calati d'oltralpe, le cui soldatesche
egli dalle falde solitarie e poetiche del
Soratte vedeva spargersi per la campagna romana.
In contrasto colle amplificazioni adulatorie di Liudprando
e mestamente ispirate, quelle rozze pagine
lasciano in chi le percorre un senso di tristezza pietosa.
Il rude uomo che le scrisse non conosce i classici,
non sa di grammatica, ma l'amor della patria gli
scalda il petto e il volgare linguaggio suo si leva ad
una eloquenza funerea quando ricorda l'abbandono
desolato di Roma dopo le repressioni feroci colle quali
Ottone soffocò ogni resistere dei Romani alla autorità
sua. «Guai per te, o Roma,» esclama egli «oppressa
e conculcata da tante genti! Anche il sassone
re ti prese, e il popol tuo fu mandato a fil
di spada e la tua forza annullata! Tu che nella
tua grandezza trionfasti delle genti, mettesti a morte
i re della terra, calcasti l'universo; tenevi scettro
<span class="pagenum" id="Page_138">[138]</span>
e potestà suprema, tu sei spogliata dal re sassone
e desolata.... Fosti troppo bella! Vediamo ancora
le tue mura colle torri e i merli. Avevi trecento
ottant'una torri, quarantasei castelli turriti, seimila
ottocento merli, quindici erano le tue porte. Guai
a te, o città Leonina! già fosti presa dal re sassone
ed ora egli t'abbandona!»<a class="tag" id="tag87" href="#note87">[87]</a>
</p>

<p>
Malinconiche parole invero e triste richiamo dalla
decadenza presente allo splendor del passato! Ma se
lo squallore di Roma ispirava il rozzo compianto di
Benedetto del Soratte, a Venezia invece il diacono
Giovanni cappellano del Doge Pietro Orseolo II (A.
D. 991-1009), ci schiude le prime pagine di una tra
le più maravigliose storie dell'universo<a class="tag" id="tag88" href="#note88">[88]</a>. Inviato
più volte ad Ottone III e ad Enrico II come ambasciatore,
usato a conversare in una corte di gente
<span class="pagenum" id="Page_139">[139]</span>
pratica, Giovanni era uomo avvezzo alle cose ordinarie
della vita e aperto agli affari. Di ciò riman
traccia nella sua narrazione, la quale semplice, non
curante di rettorica e spesso neppur di grammatica,
procede spedita e piacevole a leggersi. Dalle prime
origini di Venezia essa giunge fino al 1008, manchevolissima
ed erronea per la parte più antica, preziosa
per la contemporanea massime dove parla delle relazioni
tra gl'imperatori d'Occidente e Venezia. Nella
cronaca sua ci è dato di conoscer più pienamente
quale fosse l'operoso governo di Pietro Orseolo e
quanto per impulso di lui la repubblica veneta si
lanciasse più sicura nella via delle sue grandezze.
È lodator grande, forse soverchio, del suo principe
a cui lo stringeva un affetto devoto, ma è pur vero
che quel principe è annoverato tra i più insigni che
<span class="pagenum" id="Page_140">[140]</span>
vanti l'antica storia di Venezia. Con Giovanni siam
fuori della vita claustrale e respiriamo aperta e libera
l'aria delle sue lagune. Degno predecessore di Andrea
Dandolo egli ci fa intravveder primo la gloriosa età
dei Comuni a cui stava per muover l'Italia attraverso
il laborioso periodo che ora s'affaccia innanzi
allo sguardo nostro.
</p>

<div class="chapter">
<p>
<span class="pagenum" id="Page_141">[141]</span>
</p>

<h2 id="cap4"><span class="smcap">Capitolo IV</span></h2>

<p class="blockquote narrow">
Movimento intellettuale del secolo undecimo e del dodicesimo — Riforma della
Chiesa — Risveglio della cultura ecclesiastica e delle indagini storiche nei
monasteri — Regesti e cronache monastiche — Il monastero di Farfa e le
opere di Gregorio di Catino. «Chronicon Vulturnense» — Rinascenza artistica
e letteraria di Montecassino promossa dall'abate Desiderio. Il monaco
Amato e la storia dei Normanni. Leone Marsicano e Pietro diacono,
storici di Montecassino — Scritti storici dell'Italia meridionale — Cronaca
del monastero della Novalesa.
</p>
</div>

<p class="pad2">
Usciti dalle chiuse anguste per le quali ci siamo
avvolti così lungamente, ora si aprono dinnanzi a
noi orizzonti più vasti. Incomincia un'età di giganti
e la storia d'Italia si risolleva ad altezze epiche. Il
Papato trattosi appena dal fango entro cui s'era ingolfato,
riafferma con audacia grandiosa il suo potere,
esagera le romane tradizioni di Gregorio il Grande
e colla universalità del dominio spirituale reclama ad
alta voce la supremazia della Chiesa sopra popoli e
re. L'Impero geloso di sue prerogative contrasta alla
smisurata pretesa, si difende or cavilloso or violento
contro la prepotenza morale del sacerdozio e tenta
invano di soggiogarselo. Una mano di venturieri normanni
approda in Sicilia e sgombrati da essa i Saraceni,
s'allarga nel mezzogiorno d'Italia a fondare
un regno talora nemico, talor protettore dei papi i
<span class="pagenum" id="Page_142">[142]</span>
quali intanto mirando lontano, maturano in mente il
vasto concetto delle crociate e lo bandiscono al mondo.
E, quasi inavvertito, tra tanto mutare di casi il genio
latino risorgente mette i primi germi di una vita
nuova feconda di gloria all'Italia: la vita dei Comuni.
Le lettere rinverdiscono. Chiesa, Impero, popolo,
tutti variamente tendono al rinascimento degli
studi. Il bisogno di una riforma nella Chiesa e gli
sforzi per ottenerla tentati prima dagli Ottoni e ripigliati
con maggior lena dai grandi papi del secolo
undecimo, riconducono la cultura e l'amor dello studio
nel clero. Il cozzar delle parti suscita frequenti
e vivaci le scritture polemiche, e il bisogno di trovar
nel passato le conferme dei diritti asseriti apre una
via allo studio della legge romana. Il rinnovato vigore
del diritto pubblico e privato ispira l'amore e
lo studio dei documenti, mentre il primo sorgere e
svolgersi della vita comunale è come un'alba di
nuovi tempi che sveglia a maggiore attività letteraria
il laicato non immemore delle antiche tradizioni.
L'età del ferro per la cronografia italiana è
oramai cessata.
</p>

<p>
La riforma penetrata nella Chiesa al tempo di cui
teniamo discorso, non fu nè tutta opera dei papi, nè
tutta degli imperatori, nè tutta del minor clero, nè
del popolo. Fu opera complessiva e comune. Un alito
rigeneratore si agitava pel mondo e gli animi aspirando
all'alto tendevano quasi inconsapevoli per vie
diverse alla riforma. Una tendenza siffatta, essenzialmente
religiosa da principio nel suo carattere, di necessità
doveva appoggiarsi al monachismo e trattolo
<span class="pagenum" id="Page_143">[143]</span>
seco farne leva precipua al gran moto. La seconda
metà del secolo undecimo e la prima del dodicesimo
possono in certo modo chiamarsi il secol d'oro pel
monachismo d'Occidente così per la influenza ch'esso
esercitò in generale sulla Chiesa e l'impulso che diede
alla sua riforma, come per la influenza e l'impulso
che ne ricevette. Nell'età precedente la corruzione
dei monasteri era grande in ogni luogo, e, come vedemmo,
in Italia grandissima. Ma quando le cose
toccavano all'estremo, ecco risorgere a Cluny la vigorìa
del monachismo e di là muover l'iniziativa di
un miglioramento universale. I monasteri italiani furono
rinsanguati per questa via. Odone di Cluny riformatore
zelante e savio riuscì tra molti ostacoli a
far molto bene massime a Montecassino e, dietro invito
del famoso Alberico principe dei Romani, anche
nei monasteri di Roma e della Sabina. Questo missionario
della riforma monastica alle virtù morali accoppiava
il sapere, e in Francia aveva studiato filosofia,
grammatica, musica e arte poetica. Naturalmente
egli dovette cercare di ricondurre l'amor dello studio
nei chiostri e farne rifiorire le scuole, onde i semi
gettati da lui, presa lentamente radice, diedero entro
il giro d'un secolo frutti copiosi. Il monastero di
Farfa è primo in questa risurrezione intellettuale.
Nel capitolo precedente abbiamo veduto che l'abbate
Ugo non contento di restaurar la Badia e di ritornarla
agli antichi splendori, si era adoperato a perpetuarne
la storia dettando uno dei più notevoli tra
gli scritti storici dell'età sua. Nè questa iniziativa
fu sterile. Allorché nel 1039 Ugo moriva, dietro a
<span class="pagenum" id="Page_144">[144]</span>
quel glorioso abbate rimaneva nel monastero una
scuola destinata a ripigliar l'opera sua e ad essa fu
educato il fanciullo Gregorio di una nobile famiglia
di Catino in Sabina. Suo padre, seguendo un costume
dei suoi tempi, aveva offerto questo fanciullo al monastero
insieme con un altro figlio, che morì di lì a
poco nel 1068. Da circa trent'anni Gregorio viveva
modesto ed oscuro nella Badia quando, uscente il secolo
undecimo, suggerì all'abate Beraldo II un vasto
lavoro e fu incaricato di mandarlo ad effetto. Le invasioni
patite nell'età anteriore, la distruzione e il
lungo abbandono del monastero, gli abbati dilapidatori,
avevano inevitabilmente disordinato molto e indotto
mutazioni nelle proprietà del monastero, onde
seguiva un frequente contestar di diritti, e litigi innanzi
ai tribunali. Perciò Gregorio propose di riordinare
l'archivio e radunati tutti i documenti sui
quali si fondavano i diritti del monastero, copiarli
ordinatamente in un sol libro. Così con una copia
autentica e maneggevole essi eran fatti facilmente
adoperabili, e il monastero si premuniva da ogni possibile
deperimento degli originali. Affidatagli la impresa,
Gregorio si accinse a compierla, e quindici anni
durò nell'opera laboriosa nè la lasciò finché l'età omai
tarda e la vista indebolita non gli fecero impedimento
a seguitare. Ma la maggior parte e la più difficile del
lavoro era fatta, ond'egli poté senza timore affidarne
il rimanente ad un suo nipote di nome Todino, monaco
anch'egli di Farfa, il quale die' l'ultima mano
all'opera e la condusse al compimento.
</p>

<p>
Il Regesto di Farfa, o, come Gregorio lo intitolò,
<span class="pagenum" id="Page_145">[145]</span>
il <i>Liber gemniagraphus sive cleronomialis Ecclesiae Farfensis</i>,
è per fermo uno dei documenti di maggiore
importanza per la storia del medio evo italiano dai
tempi longobardi fino alla fine del secolo undecimo. I
numerosi documenti antichissimi ch'esso ci tramanda,
presentano un insieme di valore insuperabile per la
storia del diritto e pel problema delle relazioni che
correvano tra le popolazioni latine e i dominatori longobardi
e franchi nei secoli ottavo e nono. Relativi
a questi due soli secoli il Regesto contiene quasi trecentocinquanta
documenti, e sovr'essi come sovra una
delle basi principali, posa molta parte degli studî fatti
in Italia e in Germania intorno a questo periodo della
nostra storia. A centinaia trovansi in questa raccolta
diplomi di papi, di imperatori, di re, di duchi, e si
aggiungono alle carte private anch'esse piene di parole
e di notizie che giovano indirettamente alla storia,
o allo studio del diritto o della topografia medioevale.
La importantissima storia del Ducato spoletino
si attinge tutta per la parte più antica nel Regesto
di Farfa, che inoltre ha capitale importanza per la
storia particolare di Roma nel decimo secolo e nel
decimoprimo.
</p>

<p>
I limiti del libro presente non consentono ch'io
mi dilunghi trattando di questo insigne documento
di nostra storia. Fin qui la scarsità dei ricordi storici
mi ha invitato ad allargarmi e a parlar di raccolte
che non erano propriamente cronache; adesso
l'abbondanza a cui muoviamo incontro mi costringe
di lasciar da lato e menzionare appena ogni fonte indiretta
di storia come i diplomi e le lettere. Tuttavia
<span class="pagenum" id="Page_146">[146]</span>
è necessario indugiarsi alquanto sul Regesto di Farfa
che è l'antichissima tra le raccolte vaste e complete
del suo genere. Esso a dir così è il foriero degli altri
Regesti che comparvero verso quella età e giovarono
maravigliosamente a fare risorgere non pure l'amor
del racconto, ma la critica della storia con esso<a class="tag" id="tag89" href="#note89">[89]</a>,
poiché ai Regesti, o almeno alle indagini fatte negli
archivî, tenevano dietro come natural conseguenza
le cronache delle badie, e il lume della critica si
accendeva spontaneo in quei monaci archivisti.
Nei pensosi silenzi di loro celle essi interrogando i
documenti e comparandoli insieme, vedevano uscirne
la storia del monastero e s'invogliavano di narrarla
ai posteri. Gregorio di Catino ci porge un esempio
di questo spontaneo educarsi ad un senso sagace di
critica. Solo e non soccorso da verun modello anteriore,
egli immaginò per la compilazione del suo lavoro
un metodo così giusto e semplice che quasi non
<span class="pagenum" id="Page_147">[147]</span>
potrebbe aspettarsi migliore dalla critica odierna.
Conscio di fare opera storica e degna di pregio, egli
vi si consacra con dignitosa coscienza e con un concetto
limitato e manchevole della storia ma moralmente
elevato. In qualche modo s'accosta alla definizione
ciceroniana allorché dimostra la storia dover
giovare ai posteri narrando ad esempio le virtuose
opere compiute dai giusti delle generazioni passate.
«Le età dei giusti,» egli dice in un luogo, «sono
principalmente descritte affinché noi passiam l'età
nostra con saggia e somigliante felicità e senza offesa.
Imperocché sta scritto che noi siam fatti più
cauti dagli esempi dei giusti, le cui orme seguendo
non cadremo per via.» E tra questi pensieri egli
cercava con amor sincero la verità nella storia della
sua Badia, respingendo le favole e cercando appoggio
nei documenti dell'archivio. Per le prime leggendarie
notizie sulla antichissima fondazione di Farfa, egli
non ha altra guida che la <i>Constructio</i>, ma se ne serve,
citandola, con molta cautela e senza affermar nulla
dove l'affermazione non ha fondamento di certezza:
«Basti sapere,» così si contenta di dire. «che questo
santo cenobio fu costruito da questo santissimo
uomo (Lorenzo) e non per opera pubblica. Siccome
poi il tempo di tale costruzione ci è ignoto, amiamo
meglio tacere intorno a ciò che profferir cosa mendace
o frivola. Ché se a noi non è lecito ascoltar
la menzogna, assai meno si conviene il profferirla
in alcun modo.»<a class="tag" id="tag90" href="#note90">[90]</a> Nobile sentenza degna di storico,
<span class="pagenum" id="Page_148">[148]</span>
pur troppo non seguita sempre dagli scrittori
di storia ecclesiastica! Ma se da un lato lo scrupoloso
timor d'ingannarsi lo ritiene dal creder troppo,
dall'altro non si perita di cercar nella critica aiuto
a congetture probabili, e in questo caso aiutandosi
con un passo dei dialoghi di San Gregorio, immagina
argomenti assai validi per riferire la data della
prima fondazione ad una età non precisa ma certo
anteriore a quel pontefice. Del resto le norme ch'egli
seguì nel suo lavoro sono molto bene chiarite in questa
pagina di una sua prefazione al Regesto, la quale
merita anche d'esser considerata come indizio del
nuovo movimento intellettuale che incominciava ad
agitarsi nei monasteri: «Io,» dice l'onesto monaco,
«non presumo nulla delle mie forze, ma per carità
d'Iddio e fidente nel suo aiuto per la intercessione
della nostra gloriosissima Signora, sonomi studiato
attentamente di compier quest'opera molto devota
e assai proficua nel modo più verace e fedele. Non
ch'io sia sufficiente in emendar le parti corrotte
della rettorica, ma secondo la pochezza del mio picciol
sapere<a class="tag" id="tag91" href="#note91">[91]</a> procacciai di correggere quelle parti
che oltremodo parevan confuse, ma nol feci interamente
affinché i semplici non avessero a credere
che si volesse confonder l'intelligenza della prima
edizione nella quale furono scritte. E massimamente
perché io non mi sedei soletto in disparte remoto
dalle turbe per insister più attento al quieto lavoro,
ma situato all'aperto appena potei esser tranquillo
<span class="pagenum" id="Page_149">[149]</span>
alquanto e aver favore della solitudine necessaria
a tale opera. Nè io mi reputo di essere a
ciò abbastanza idoneo, perché non fui erudito alle
scuole dei poeti nè addottrinato nella profondità
dei grammatici, ma nudrito fin quasi dalla cuna
agli esercizi divini nella scuola di questo sacro cenobio
e alimentato nella fedele sapienza del latte della
madre di Dio, a lei, operando alcun che d'utile,
ho voluto riferire quanto imparai. Adunque come
m'imposero il predetto abbate e gli altri religiosi
seniori, nulla di ciò che vidi tolsi dalla intelligenza
delle carte e nel trascriver le cose nulla
v'aggiunsi, ma come le vidi cogli occhi mentre
scrivevo e potei capire con intelletto sincero, mi
studiai di riscriverle, tranne certe prolissità di parole
e ripetizioni inutili, come dir talune obbligazioni
già estinte, affinché per le moltissime corruzioni
delle parti, lungamente affaticato e trattenuto
nello scrivere non mi venisse composto troppo lentamente
il volume, e fastidioso male acconcio ad
esaminarlo ed immenso. Adunque solo contento alla
verità delle cose e all'utile delle cause, col soccorso
di Cristo e i suffragi della genitrice sua sempre
vergine, mi studiai di compier questo lavoro
sincerissimo e senza frode alcuna, con solerte e sottile
sagacia. Anche nelle singole carte curammo
d'inserire i nomi dei testimonî come li trovammo
descritti negli originali. Que' nomi poi che per antichissima
vetustà trovammo consunti e corrosi dai
tarli, e difficilissimi a intendere, con equo giudizio
omettemmo intatti, non volendo in questa purissima
<span class="pagenum" id="Page_150">[150]</span>
operetta inserir nulla che non vedessimo chiaramente
cogli occhi o potessimo copiare con intelletto
verace<a class="tag" id="tag92" href="#note92">[92]</a>. E poiché io mi sono sforzato di trasferir
qui una verissima e fedele riproduzion delle cose,
così possa io avere delle colpe mie certissima remissione
dall'onnipotente Iddio per intercessione
della Nostra Signora, e ottener mercede perpetua
a' miei parenti. E a questo libro imponemmo il nome
di <i>Gemniagrafo</i> ossia <i>Memoria della descrizione delle
terre</i>, perché inserimmo in esso memoria delle terre
di questo cenobio da qualunque persona e in qualunque
luogo acquisite. Anche ci piacque che si
chiamasse <i>Cleronomiale</i> ossia ereditale della chiesa
farfense, perché dimostra fin dal principio i suoi
possessi immobili. Premettemmo inoltre i nomi di
tutti i luoghi e a ciascun d'essi aggiungemmo i
proprî numeri e notammo con gran cura in quali
scritti tu potrai ritrovarli.»<a class="tag" id="tag93" href="#note93">[93]</a>
</p>

<p>
Da questo brano rilevasi chiaro con quanto discernimento
Gregorio conducesse la compilazione del vasto
lavoro, e oggi la dispersione completa dei documenti
originali cresce lode al pensiero prudente che
ne ispirò la raccolta. Nè l'erudito monaco limitò ad
essa l'attività sua, ma pose mano e recò a termine
tre altri lavori: il <i>Largitorium</i>, il <i>Floriger</i> e il <i>Chronicon
Farfense</i>. Il primo, simile nella disposizione al
Regesto, contiene i documenti dei beni dati dal monastero
<span class="pagenum" id="Page_151">[151]</span>
in enfiteusi ai coloni che ne imprendevano
la coltivazione. Così mentre il Regesto autenticava
i diritti immobili del monastero, il <i>Liber Largitorius</i>,
o come Gregorio anche lo chiamò, <i>Liber notarius sive
emphiteuticus</i>, registrava tutti i contratti temporanei
e ne determinava le circostanze e il valore. Esso incomincia
con un documento dell'anno 792 e termina
verso il principio del dodicesimo secolo coi documenti
contemporanei al compilatore. Un indice e un prologo
spiegano il concetto di questa raccolta, ancora
quasi sconosciuta e di gran pregio per la storia della
proprietà fondiaria e delle condizioni dell'agricoltura
in Italia durante il medio evo. Delle altre due opere
di Gregorio, il <i>Floriger cartarum</i> è un copioso indice
topografico del Regesto disposto per ordine alfabetico
ed ha minore importanza degli altri due. Grandissima
invece è la importanza del terzo libro che fu pubblicato
dal Muratori col titolo di <i>Chronicon Farfense</i><a class="tag" id="tag94" href="#note94">[94]</a>.
Questa compilazione fatta un po' in forma di cronaca,
riassume il contenuto del Regesto e riferendone i principali
documenti spreme da essi la storia del monastero.
Colla guida della <i>Constructio</i> e della <i>Destructio</i>,
di cui già ho tenuto parola nell'altro capitolo, Gregorio
di Catino narra in questo libro gli avvenimenti
dei tempi più antichi ponendo le sue fonti al paragone
della critica e dei documenti, e cercando in essi
la conferma dei fatti narrati. Ricchissimo di notizie
<span class="pagenum" id="Page_152">[152]</span>
e di diplomi tolti le une e gli altri dall'archivio di
Farfa, questo libro mi par descritto a sufficienza nella
descrizione del Regesto, di cui può in certo modo ritenersi
come il compendio e il commento. Del resto
il <i>Chronicon Farfense</i> nel suo concetto e nella sua
partizione, non ha forma propria di storia e ciò farebbe
maraviglia se non apparisse manifesto che malgrado
la latinità sufficiente del suo dettato, a Gregorio
manca affatto l'arte dello scrittore. I pregi suoi
son diversi, e l'essersi egli prima e meglio d'ogni
altro aperta la via all'esame critico dei documenti,
il suo genio erudito e il suo schietto amore del vero,
levano alto il valore dell'opera sua e lo fan degno
di una fama assai superiore a quella che gli fu concessa
finora<a class="tag" id="tag95" href="#note95">[95]</a>.
</p>

<p>
All'ordinamento dell'archivio Farfense corrispondono
intorno a quel tempo gli ordinamenti di altri
archivî monastici, e le cronache e i regesti che ne
derivarono. Il monastero di San Vincenzo al Volturno
legato fin dalle origini sue con una specie di
affinità al monastero di Farfa, ci offre anch'esso la
sua cronaca documentata che fu composta da un monaco
di nome Giovanni. Intrapreso il lavoro per esortazione
di Girardo abbate del monastero, Giovanni
ebbe il conforto di poter mostrare già molta avanzata
l'opera sua al pontefice Pasquale II (A. D.
<span class="pagenum" id="Page_153">[153]</span>
1099-1118) che lo incoraggiò dicendogli: «<i>Bene, o
fili, magnum opus coepisti sed bene coepta melius perficere
stude.</i>» La cronaca che incomincia ripigliando
il racconto di Autperto sulle origini della Badia<a class="tag" id="tag96" href="#note96">[96]</a>
e prosegue fino all'anno 1075, fu compiuta quando
Gelasio II era già pontefice (A. D. 1118-1119). Anch'essa
può dirsi piuttosto un regesto che una cronaca
e la sua vera importanza consiste nei diplomi
che le servono di base e ne costituiscono la parte
maggiore. L'antichità di questi diplomi rilasciati
per lo più da sovrani, estende l'utilità del libro
non solo alla storia dell'Italia meridionale ma a
quella di tutta la penisola, e la storia del diritto
può anch'essa trarne partito. Abbastanza buona è la
latinità di Giovanni nei brani che aggiunge di suo
tra documento e documento, ma il senso critico di
Gregorio da Catino gli fa difetto, e le notizie pregevoli
che ci fornisce vanno spesso commiste a favolosi
racconti di miracoli accolti senza ombra di
discernimento.
</p>

<p>
Se può dirsi che Farfa nel secolo undecimo iniziasse
un nuovo movimento storico, a Montecassino
tocca invece la gloria d'aver prodotte le migliori
storie monastiche scritte in Italia a quei tempi.
Dopo che l'abbate Aligerno (A. D. 949-985) ebbe ricostruito
quel famoso luogo già rovinato dai Saraceni,
la vita intellettuale rinata a poco a poco nei
chiostri cassinesi erasi venuta svolgendo man mano
e aumentando finché toccò sua cima tra l'anno 1058
<span class="pagenum" id="Page_154">[154]</span>
e il 1087, durante il governo abbaziale di Desiderio
che fu poi papa col nome di Vittore III. È questo
il periodo più glorioso che vanti Montecassino nei
secoli della sua storia fino ai dì nostri, e questa luce
di rinascenza si fa notevole pei tempi torbidamente
procellosi tra cui risplendette. Nato dai principi di
Benevento, signorile in ogni sua tendenza, di mente
versatile, d'animo mite fin troppo, pio, dotto, elegante,
Desiderio pareva destinato a proteggere le
arti e le lettere e a dar loro un impulso efficace.
Aggiungansi a ciò i viaggi ch'egli compì, quello in
ispecie a Costantinopoli dove andò in qualità di apocrisario
insieme con Federico dei duchi di Lorena
chiamato come lui più tardi a salir sul trono pontificio
dove prese il nome di Stefano IX. «Il monaco
lorenese e il longobardo,» nota di loro opportunamente
il Tosti «quando tornavano dalle Bizantine
legazioni, recavano nel loro saio la semenza della
civiltà greca, e sul loro labbro il racconto di quel
che fosse la santa Sofia di Giustiniano: per cui poi
Desiderio chiamò colonie di artisti alla costruzione
e decorazione della basilica e del monastero, di cui
fu veramente altro fondatore. Anzi parmi che questo
Desiderio s'avesse quasi per natura inchinato
l'animo all'oriente, donde voleva quasi evocare
un raggio di sole, che collustrasse e vivificasse la
sconvolta ragione occidentale e scaldasse le radici
del vecchio tronco latino a dar fuori germogli di
nuova civiltà. Imperocché egli fu il primo tra' Romani
Pontefici a levare la voce adunatrice di eserciti
contro gl'Islamiti di Oriente. Le crociate furono
<span class="pagenum" id="Page_155">[155]</span>
una santa follia: ma non è dubbio che in
quella incomposta commozione di tutto l'occidente
e peregrinazione in oriente venne molto bene alle
scienze ed alle arti per ricambio di pensieri tra le
disgiunte generazioni.»<a class="tag" id="tag97" href="#note97">[97]</a>
</p>

<p>
Mosso dalle incivilitrici sue aspirazioni Desiderio
rifece per gran parte il monastero e la sua chiesa.
In questa raccolse quanto di più squisito sapeva concepire
ed eseguire l'arte a quei tempi, ed è grande
sventura che il mirabile lavoro fosse tutto scrollato
alquanti secoli appresso da un terremoto. Ma l'arte
non teneva sola il campo a Montecassino. Mentre
ogni maniera d'artisti chiamati da Lombardia, da
Amalfi, da Costantinopoli, lavorando ai mosaici, allo
scolpire, al dipingere, fondavano colà una scuola artistica,
anche sorgeva accanto ad essa una scuola
letteraria e allargava i suoi rami. La biblioteca si
arricchiva di codici preziosi che Desiderio faceva
scrivere e alluminare nella Badia; i documenti ordinavansi,
e tra le scritture teologiche e le polemiche
s'apriva un varco la storia. A quel modo che
Farfa parteggiava per l'Impero nella gran lotta delle
Investiture, Montecassino teneva fermo pei Papi. Di
là come da rocca munita uscivano spesso cavalieri
di Cristo i monaci, e lasciata appena la quiete del
chiostro si gettavano ardenti in quel turbine di guerra
politica e religiosa a combattere le loro battaglie colla
penna e colla parola. Solo da una gran forza morale
<span class="pagenum" id="Page_156">[156]</span>
poteva veramente trar vittoria il Papato, e strumento
poderoso ad ottenerla era la dottrina che i monaci
quasi per istinto si affaticavano di riguadagnarsi e
di possedere. Situato non lontano da Roma, ma al
riparo delle violenze imperiali, Montecassino divenne
in breve il convegno dei più dotti e zelanti ecclesiastici
di quel tempo, e centro di un movimento
politico e letterario. Appartenevano a Montecassino,
tra molti altri uomini insigni, Pandolfo dei principi
di Capua che in versi scrisse di matematica e d'astronomia;
Costantino l'Affricano fondatore della scuola
medica di Salerno; Oderisio dei conti marsicani, scrittore
di grido e più tardi abbate del monastero; Guaiferio
poeta, e Alfano poeta anch'egli e celebratissimo
uomo che divenuto arcivescovo di Salerno ospitò quivi
il fuggiasco Gregorio VII e ne raccolse il sospiro morente.
La storia naturalmente doveva approfittare di
queste tendenze erudite, e lo stesso abbate Desiderio
scrivendo un libro di dialoghi sui miracoli di San Benedetto
ci serbò notizie storiche rilevantissime, massime
intorno al pontificato di Leone IX col quale
aveva vissuto familiarmente e aveva divise molte
vicende. Del pari le poesie d'Alfano non sono solo
monumenti letterarî ma anche storici<a class="tag" id="tag98" href="#note98">[98]</a>, e così quelle
<span class="pagenum" id="Page_157">[157]</span>
di Guaiferio e, in genere, molti altri scritti cassinesi
di quel tempo. Ma alle testimonianze storiche indirette
s'aggiunsero le dirette, e il salernitano monaco
Amato dedicava al suo abbate Desiderio, con bellissime
parole, una storia della conquista dei Normanni
in Italia e dei primi tempi di loro dominazione. Questa
storia risalisce alla origine dei Normanni e trattando
delle invasioni loro nella Spagna, nell'Inghilterra
e in Italia, termina colla morte di Riccardo
principe di Capua, uno dei figli di Tancredi, avvenuta
nell'anno 1078. La narrazione è divisa in otto
libri, e ciascuno di questi in varî capitoli che portano
in capo un breve sommario dei fatti narrati.
Sventuratamente l'opera di Amato è perduta, e solo
se ne conosce il contenuto per una antica traduzione
francese scoperta prima e pubblicata dallo Champollion
Figeac e ripubblicata di recente dal Delarc<a class="tag" id="tag99" href="#note99">[99]</a>.
<span class="pagenum" id="Page_158">[158]</span>
Tutte le ricerche fatte finora per ritrovare l'originale
sono riuscite vane, ed esso è forse scomparso per sempre,
ma per somma fortuna oltre alla traduzione francese
ci compensa di questa mancanza il sapere che
l'opera di Amato pochi anni dopo essere stata composta
fu largamente adoperata da uno storico assai
maggiore di lui per un lavoro che ancora ci rimane.
</p>

<p>
Intorno all'anno 1060, l'abbate Desiderio accoglieva
nel monastero un giovinetto quattordicenne di nome
Leone destinato al chiostro. Istruito con cura nelle
scuole cassinesi, ebbe tra i suoi maestri Aldemario
che già prima d'esser monaco era stato «un prudentissimo
e nobile chierico di Capua e notaio del
principe Riccardo»<a class="tag" id="tag100" href="#note100">[100]</a>. Di pronto ingegno e di buona
indole, Leone attirò presto l'attenzione dei monaci
sopra di sé e divenne caro a Desiderio. Il quale in
breve fattoselo familiare, incominciò a servirsi di
lui ne' gravi e molteplici affari che gli occupavano
l'animo. Questa consuetudine di vita gli avvinse
Leone con grato e venerabondo affetto che non venne
meno quando Desiderio morì a Montecassino, dopo
essere stato papa due anni col nome di Vittore III.
A Desiderio successero nel pontificato romano Urbano
II, e nel governo della Badia Oderisio dei conti
di Marsi, il quale probabilmente era parente a Leone
e certo gli mantenne la fiducia e l'affetto del suo
predecessore. Il nuovo abbate gli commise di scriver
<span class="pagenum" id="Page_159">[159]</span>
la vita di Desiderio; e di lì a poco allargò la tela
del lavoro commettendogli invece di scrivere, dalle
prime origini fino ai loro tempi, tutta la storia della
Badia. Non si poteva scegliere autor migliore di Leone
per siffatto lavoro. Lo designavano a ciò l'ufficio suo
di archivista che gli dava una facile opportunità di
conoscere i documenti storici del monastero, la sua
dottrina, gli affari monastici e di stato tra cui era
vissuto, e la familiarità avuta con tutti i principali
uomini che dimoravano o convivevano a Montecassino.
Dubitoso in sulle prime, egli intraprese il lavoro
e proseguendolo con amor grande ne narrò l'origine
e il concetto allo stesso abbate Oderisio in una lettera
dedicatoria. «La beatitudine tua,» egli scrive, «o padre
venerando, già avevami ingiunto che io dessi
opera a scrivere per ricordo dei posteri le gesta
magnifiche del glorioso tuo predecessore l'abbate
Desiderio di santa memoria, uomo per fermo singolare
e a questi tempi unico dell'ordine suo. Imperocché
ti parve indegno imitar la inerzia degli
antichi di questo luogo i quali non si studiarono
di riferir cogli scritti quasi nulla dei fatti di tanti
abbati e tempi: e se di ciò taluni scrissero alcuna
cosa, queste scritture inette e rozze di stile piuttosto
recano fastidio che scienza a chi legge. La
paternità tua provvedendo solerte che ciò non avvenisse
pel nostro abbate Desiderio, compiacquesi di
destinar me a questa opera, imponendomi un peso
per verità impari alle mie forze, talché soccombente
al solo pensiero di essa, per quasi un anno non mi
sono attentato di cominciare. Ma poco fa quando
<span class="pagenum" id="Page_160">[160]</span>
io per mio ufficio t'accompagnava al ritorno da
Capua, risovvenendoti lungo il cammino dell'egregio
ordine tuo, mi richiedesti s'io avevo adempiuto
la tua voglia e scritte le gesta di Desiderio. Io,
colpito da quella subita domanda, dovetti pure rispondere
che invero non ne avevo fatto nulla. Poi
ripigliato un po' di coraggio: ‘e quando,’ dissi,
‘potevo io obbedire all'ordine tuo, mentre quasi
tutto quest'anno occupato per tuo incarico ora in
servizio del Signore Apostolico, ora in varie faccende
tue, appena rimasi nel monastero otto giorni
di seguito? Un siffatto lavoro richiede non poca
quiete nè è per uomo affaccendato lo assumere una
così vasta materia ma sì piuttosto per uno sciolto
da ogni altra cura.’ Ascoltata questa ragione pazientemente
e rimproveratami assai blando la mia
negligenza, ‘ed ora,’ dicesti, ‘abbiti la quiete
che desideri e non metter più indugio a scrivere
di Desiderio. Anzi io voglio e comando, poiché la
cosa fu indugiata finora, che tu pigliando le mosse
pel tuo lavoro dal padre Benedetto, ricerchi, indagatore
studiosissimo, la serie degli abbati del
nostro luogo e i tempi e le gesta fino a Desiderio
medesimo: e quali e per chi e in qual modo sotto
ciascuno abbate sieno venute al monastero nostro
le possessioni e le chiese che ora possediamo; ed
esaminando scrupolosamente i diplomi degli imperatori
e dei duchi e dei principi e le carte degli
altri fedeli, a mo' di cronaca comporrai una storia
non poco utile a noi e ai successori nostri. Non
ti sia grave inoltre aggiungere brevemente a suoi
<span class="pagenum" id="Page_161">[161]</span>
luoghi tanto la distruzione che la restaurazione
di questo cenobio due volte avvenuta in diversi
tempi, e se qua e là capiterà alcuna cosa memorabile
delle opere e azioni dei chiari uomini di
queste parti.’ Quando io ebbi incominciato a considerar
tra me stesso la gravità di questo comando,
mi sorse in mente uno spineto fitto di pensieri, e
non vedendo facile per la povertà del mio ingegno
donde e in qual modo eseguirlo degnamente, io
stava incerto tra l'accettare e il ricusare un così
gran lavoro. Accettando, mi pungeva il pensiero
della temerità; ricusando, della inobbedienza. Oltre
a ciò io mi ricordava che il predetto signor mio
Desiderio già aveva commessa questa opera medesima
ad Alfano arcivescovo di Salerno, uomo nei
nostri tempi sapientissimo, ma egli prevedendo
troppo laborioso il tema si sottrasse alla prova.
Che se colui il quale allora era così incomparabilmente
eccelso per sapere e per eloquenza, ebbe
timore di sottomettersi a questo peso, che dovrei
fare io che non ho scienza di sorta nè eloquenza?
Anche mi tormentava la coscienza mia chiedendosi
perché tu non commetteresti piuttosto quest'opera
a qualche altro dei confratelli nostri di
gran lunga più scienziati di me e più esperti nell'uso
dello scrivere, i quali già aveva aggregati a
questo luogo la diligenza del medesimo santo predecessor
tuo o da lui erano stati fatti educar con
gran cura in questo stesso cenobio. In tali pensieri
io m'affannavo ondeggiando, ché la cosa troppo
era più alta ch'io non potessi attingere e certo più
<span class="pagenum" id="Page_162">[162]</span>
astrusa ch'io non valessi a scrutare. Tuttavia, poiché
io per la divozione singolare che da lungo portavo
alla paternità tua già m'ero proposto di non
volerti ricusare mai nulla, fermai finalmente l'animo
mio. E mentre prima pusillanime avevo temuto di
attentar le sole gesta di Desiderio, ora poi fidando
nell'aiuto di Dio e stimando di dover così fare,
impresi come sapevo a scriver di tutti i predecessori
suoi. Raccolti adunque tutti quegli scrittarelli
che di questa materia avevano trattato, pur con
cencioso stile e scarsi, e principalmente la cronaca
di Giovanni abbate che primo costruì il monastero
nostro di Capua Nuova; e presi i libri che erano
necessari a quest'opera, vale a dire la storia dei
Longobardi e la cronaca degli imperatori e dei pontefici
romani; indagati diligentemente i privilegî,
i precetti, le concessioni e le carte di diversi titoli,
tanto cioè dei romani pontefici che dei varî
imperatori, re, principi, duchi e conti, e d'altri uomini
illustri e di fedeli, che dopo due incendî ancora
ci rimangono, sebbene neppure mi riuscisse di
veder tutti questi; da ultimo interrogai scrupolosamente
coloro che dei tempi moderni e dei fatti degli
abbati avevano potuto udir dappresso o vedere.
Come lo concede la tenuità dell'ingegno mio io mi
accingo ad eseguire quanto m'imponesti, più certo
affidato alla obbedienza che ti debbo come a padre
e a signore che presumente d'alcuna scienza. Mi
assista Iddio e la grazia del suo Spirito, tanto che
io possa mandare ad effetto quello che ti sei degnato
amorevolmente d'ingiungermi, talché questa
<span class="pagenum" id="Page_163">[163]</span>
operetta e a te sia grata e profittevole a molti.
Queste cose pertanto, guardando a me stesso, ebbi
io necessità di premettere in questa prefazioncella
affinché chi le ignora non mi arguisse di temerità o di
presunzione, e se m'accusa la pochezza mia mi scusi
almeno l'autorità di colui che mi comanda.»<a class="tag" id="tag101" href="#note101">[101]</a>
</p>

<p>
Incominciata così la sua storia, egli la condusse
dalle prime origini della Badia fino all'anno 1075,
ma non la potè condurre oltre quell'anno ancorché
v'attendesse pur dopo che Pasquale II l'ebbe nominato
cardinale vescovo d'Ostia, onde gli venne tra
i posteri il nome di Leone Ostiense. I troppi affari
e i tempi affannosi lo distoglievano dalla impresa e
gli vietavano un continuato lavoro. Si trovò a Roma
(A. D. 1111) quando Enrico V impadronitosi violento
di papa Pasquale in San Pietro, lo trascinò
seco prigioniero in Sabina. Travestiti da popolani
egli e Giovanni cardinal vescovo di Tuscolo, poterono
sfuggire alla cattività, e non par dubbio che
anch'egli, come Giovanni, tentasse d'infiammare i
Romani alla fiera resistenza ch'essi opposero ai Tedeschi
d'Enrico. Ma se non fu preso ancor'egli e non
sottoscrisse la convenzione sulle investiture strappata
per forza al Papa, la ragion dei tempi lo costrinse
pure di malavoglia a piegarsi e a tenere con
quei prelati che insieme con Pasquale II preferivano
le vie conciliative ad una inflessibilità immota. Inflessibili
<span class="pagenum" id="Page_164">[164]</span>
erano altri prelati e un dei principali tra
questi era Bruno d'Asti vescovo di Segni e abbate
di Montecassino, uomo di molta dottrina, austero e
santo di vita, nella sua resistenza all'Impero irreconciliabile.
Il Papa stimando pericoloso che un forte
nucleo di oppositori gli si formasse contro a Montecassino,
tosto inviò quivi Leone a cui riuscì d'ottenere
che Bruno, abdicata la dignità abbaziale si ritirasse
nella sua diocesi di Segni. Tornato a Roma Leone
prese gran parte nel concilio Lateranense del 1112,
ma dopo riman poca traccia della sua vita. Essa cessò
un ventidue di maggio, non si può bene affermare di
quale anno tra il 1115 e il 1117.
</p>

<p>
Come può intendersi anche dalla lettera premessa
al suo lavoro, Leone, oltre al grande sussidio trovato
nei documenti dell'archivio, s'era pure aiutato
della biblioteca cassinese che gli fornì dovizia copiosa
di scritture relative in qualche modo alla storia
del monastero. Il maggior numero degli scrittori
di cui sono venuto parlando finora fu nota a quel
dotto uomo e se ne servì largamente. Inoltre attinse
talvolta a qualche fonte che non è pervenuta infino
a noi, e verso l'ultimo periodo della narrazione aggiunse
di suo quanto della storia contemporanea
aveva veduto o udito egli stesso. Di quanti scrissero
in quella età di tendenze partigianesche, Leone per
la elevatezza e la naturale imparzialità dello spirito,
è uno di quelli che meritano maggior fede. Se gli
fosse rimasto agio di condurre il lavoro fino agli
ultimi tempi di sua vita, forse oggi dovremmo considerarlo
come il maggiore storico italiano del medio
<span class="pagenum" id="Page_165">[165]</span>
evo dopo Paolo Diacono. Nè come monumento letterario
l'opera di Leone è inferiore alla sua importanza
storica. «In quanto alla forma,» volentieri
torno a citare il venerando storico di Montecassino,
«noi pensiamo, che in mezzo alle barbarie, il cassinese
Leone sia il primo a farci ricordare degli
storici latini e ad accennare a quelli che sarebbero
stati per fiorire in Italia dopo il risorgimento delle
lettere. Nè in Italia nè fuori troviamo alcuno che
in quei tempi vada al pari di Leone per certa tal
quale composizione de' fatti, nesso di ragioni e decenza
di discorso, per cui la storia si distingue dalla
rozza cronaca, che non è altro se non una materiale
riproduzione per la scrittura delle successive
e incoerenti notizie di fatti, le quali cadono dall'animo
dello scrittore senza che ci dicano del come
e del perché vi siano entrate. Egli stesso sente non
essere un volgare cronista; imperocché deputato
dall'abbate Oderisio a scrivere dei fatti del suo predecessore
Desiderio, afferma, che quelli giudicassero
indegna cosa il non esser stato per lo passato alcuno
che avesse messo opera a tramandare con le
scritture le opere degli antichi abbati, e se pur ve
ne fosse stato alcuno, lo avesse fatto con isconcio e
selvaggio stile, da ingenerare in chi legge piuttosto
fastidio che dottrina. Egli prende le mosse da
San Benedetto fino ai suoi tempi; si prepara con
molto studio al racconto che imprende; accenna
alle fonti onde attinse la notizia dei fatti.... e sotto
il velame di religiosa modestia rivela la coscienza
d'aver fatto da più degli altri nella sua narrazione,
<span class="pagenum" id="Page_166">[166]</span>
alla quale lo stesso Alfano, richiesto dall'abbate
Desiderio, non volle porsi; per cui reputa non degno
della sua cronaca il titolo di cronaca ed osa
chiamarla <i>historiola</i>. Adunque e per la veracità del
racconto e per la forma questa cronaca arrecò molta
luce alla storia del Medio Evo.»<a class="tag" id="tag102" href="#note102">[102]</a>
</p>

<p>
L'opera di Leone interrotta col racconto della consacrazione
della restaurata badia, fu ripresa da Pietro
Diacono e continuata fino all'anno 1138. Discendente
dalla illustre famiglia dei conti Tusculani, Pietro era
nato verso il 1107, dal romano Egidio figlio di Gregorio
patrizio e console dei Romani, e pronipote di
Alberico e di Marozia. Offerto da fanciullo in oblazione
al monastero nel 1115 sotto l'abbate Giraldo,
Pietro fu educato con cura ed ebbe a principal guida
ne' suoi studi il monaco Guido, uomo, al dire del suo
discepolo, assai riputato, autore di varie opere storiche
ora perdute e di una <i>Visione di Alberico</i>, rimasta
famosa perché parve ad alcuni di ravvisare in
essa un concetto ispiratore della <i>Divina Commedia</i>.
Nel 1128 la nimicizia dei conti d'Aquino ai quali
si era strettamente legato il padre di Pietro, indussero
l'abbate Senioretto ad allontanare il giovinetto
<span class="pagenum" id="Page_167">[167]</span>
monaco da Montecassino. Pietro allora si ritrasse nella
prossima Atina dove, richiesto da Adenolfo conte di
quella città, scrisse una storia del martirio di San Marco
vissuto nei tempi apostolici e primo vescovo della diocesi
atinate. Mentre durava il suo esilio, gli zii di Pietro
dai quali suo padre erasi distaccato per allearsi ai
conti di Aquino, gli scrissero esortandolo a tentare
d'indurre il padre a tornare in lega con loro. Non
può affermarsi con sicurezza ma pare probabile che
Pietro aderisse all'invito de' suoi parenti. Certo noi lo
troviamo di lì a poco a Montecassino in amiche relazioni
con essi, e nel favore dell'abbate suo Senioretto
che gli commise più tardi di continuare la storia della
Badia e gliene narrò molta parte di cui egli stesso era
stato testimonio oculare. Ma prima che gli fosse affidato
l'incarico di questa storia, egli s'era venuto acquistando
fama con altri lavori. Nominato come Leone
archivista e bibliotecario della Badia, l'ingegno facile
arguto meridionale gli spianò la via a sviluppare
una prodigiosa attività letteraria. In varî tempi e tra
molte occupazioni copiò molti codici, scrisse vite di
santi e narrazioni di miracoli e versi e lettere, compilò
un grande Regesto dei documenti serbati nell'archivio,
narrò le vite dei più illustri monaci del monastero,
e continuò l'opera che Leone d'Ostia aveva lasciata
interrotta. Pietro fu men di Leone mescolato nelle
vicende politiche della età sua, e le molteplici cure
sue si restrinsero quasi tutte entro la cerchia del suo
monastero. Da ciò si spiega la moltitudine dei suoi
lavori e la mole di alcuni tra essi. La calata di Lotario
nel mezzogiorno d'Italia (A. D. 1137) segnò il
<span class="pagenum" id="Page_168">[168]</span>
punto più culminante della sua vita, che ci vien descritto
da lui con boriosa compiacenza. Ai tempi di
Pietro, cessata oramai la lotta delle Investiture, Montecassino
cercava come sapeva l'appoggio della protezione
imperiale per sottrarsi dalle frequenti e varie
pretese dei principi normanni e della Curia romana.
La soggezione ad un imperatore lontano riusciva assai
meno molesta alla Badia delle relazioni sue temporali
e spirituali con possenti vicini. Allorché Lotario insieme
con Innocenzo II trovavasi presso Melfi a Lago
Pesole, Pietro recossi colà col suo abbate ed ivi fu
incaricato di sostenere innanzi all'imperatore le ragioni
del monastero contro i diritti asseriti dal cardinale
Gerardo in nome della Chiesa. La facile arguta
parola del monaco riportò vittoria dopo varî giorni
di contrasto, e l'Imperatore stupito di tanta facondia
e di tanta dottrina pose grande benevolenza a Pietro,
lo colmò di onori e mostrò desiderio d'averlo
seco in Germania. Almeno così egli ci narra, e veramente
parve ch'egli fosse sul punto di seguirlo
colà, ma varie cagioni ne lo distolsero e rimase nel
suo monastero. La data della sua morte è incerta, ma
non è debole la congettura del Wattenbach che lo reputa
morto non molto dopo il 1140. Infatti dopo quel
tempo non si ha più notizia di lui, nè par naturale
che uno scrittore così fecondo, il quale nello spazio
di circa dieci anni aveva posto mano e compiuti tanti
lavori, cessasse a un tratto lo scrivere e cadesse in
un silenzio assoluto.
</p>

<p>
Tralasciando le minori opere sue, Pietro Diacono
ha raccomandata la sua fama ad alcuni lavori storici
<span class="pagenum" id="Page_169">[169]</span>
ricchi di merito e di difetti. I suoi libri sugli
uomini illustri di Montecassino e sulla vita e la morte
dei giusti di quel monastero, contengono, miste a portentose
leggende, notizie storiche di gran pregio massime
pe' tempi più vicini all'autore. Ma i due lavori
suoi più importanti sono il Regesto di Montecassino
e la continuazione della cronaca cassinese. Se l'onorato
amore del vero che animò Gregorio di Catino
e Leone Ostiense avesse animato anche Pietro Diacono,
per fermo il pregio di questi due suoi lavori,
e specialmente della cronaca, sarebbe riuscito incalcolabile;
ma per disavventura non fu così. I dubbi ch'egli
c'ispira del continuo sono l'opposto di quella fede sicura
colla quale possiamo abbandonarci alle narrazioni
di Leone Marsicano. Questi semplice imparziale veridico,
e Pietro vanitoso appassionato malsincero<a class="tag" id="tag103" href="#note103">[103]</a>.
Colla compilazione del Regesto egli fece opera grande
e utilissima anche oggi sebbene i documenti originali
dell'archivio cassinese si conservino ancora in gran
parte. Questo suo libro scritto in bellissimo carattere
longobardo, è quasi altrettanto vasto di mole quanto
il Regesto di Farfa ma diverso nella distribuzione
del contenuto. I documenti non si seguono tutti indistintamente
un dopo l'altro in ordine cronologico,
ma sono ripartiti in varî gruppi secondo la varia loro
natura e, come si pare dalle parole della prefazione,
secondo un piano già iniziato da Leone Marsicano.
<span class="pagenum" id="Page_170">[170]</span>
«Di grandissimo aiuto,» dice Pietro, «mi fu in ciò
la storia di Leone venerabile vescovo d'Ostia, il
quale pigliando cominciamento dal beatissimo padre
Benedetto, scrisse sulle cose del cenobio cassinese
un libro utilissimo nel quale pose tanta ricchezza
d'ingegno che quasi nulla tralasciò di quanto
è avvenuto in questo medesimo cenobio. Non potendo
adunque seguire la diligenza di un tanto
uomo in quest'opera per la facoltà troppo impari
dell'ingegno, tenni tuttavia il medesimo ordine
ch'egli avea stabilito alle carte di donazione.» Questa
opera di Pietro fu consultata spesso dagli eruditi
con gran profitto, e certo è desiderabile che i monaci
di Montecassino, terminata la magnifica descrizione
che stanno facendo dei loro manoscritti, mettano mano
a pubblicare un codice diplomatico dei documenti originali
dell'archivio cassinese, raffrontandoli quando
sia opportuno e completandoli col Regesto di Pietro
Diacono<a class="tag" id="tag104" href="#note104">[104]</a>. Ma se il lavoro di Pietro è pregevole, non
è però tale da accettarlo mai senza molta cautela.
La tendenza dell'autore e quella dei suoi tempi contribuiscono
a toglier fede a quel lavoro. Le contese
frequenti sulle proprietà dei beni monastici e talora
sulla santità delle origini o sulla autenticità delle
<span class="pagenum" id="Page_171">[171]</span>
reliquie serbate nei monasteri, non solo spingevano
i monaci alle compilazioni dei regesti ma spesso anche
a falsificare o ad alterare i documenti con impudente
audacia. Nè Pietro fu immune da questa
colpevole tendenza a cui lo spingeva in molti casi
l'animo vanitoso e il desiderio di trovare immaginarie
nobiltà di origini e di vicende al suo monastero
pur così nobile e famoso. Se non si può affermare del
sicuro ch'egli abbia fabbricato documenti falsi, certo
ha talora scientemente alterato con interpolazioni gli
originali che copiò entro il Regesto. E lo stesso difetto
di onesta sincerità macchia la sua cronaca di
Montecassino che movendo, come dicemmo, dal punto
dove s'era fermato Leone (A. D. 1075) prosegue fino
all'anno 1138 e abbraccia così il periodo storico
più rilevante di quell'età fortunosa. Anzi qui alla
vanità del monaco pel suo monastero si aggiunge
la boria gentilizia e personale grandissima in lui,
talché il suo lavoro dovunque si riferisce agli interessi
della Badia o alla persona sua nominata ad ogni
tratto, sempre è di autorità molto dubbia. Ma tuttavia
la importanza dei tempi per cui s'aggira la sua narrazione
dà uno speciale valore a questa cronaca, fatta
anche piacevole dalla spigliata franchezza del suo
stile che attira pur coi difetti e svela spesso all'aperto
l'anima dello scrittore ingenua nella sua scaltrezza.
Diverso anche in ciò da Leone il quale attingendo
notizie ad altre fonti componeva sempre di suo il racconto,
Pietro spesso copia brani d'altri scrittori e li
innesta colle stesse loro parole nel libro. Di che viene
una grande disuguaglianza di stile. Ma dove egli
<span class="pagenum" id="Page_172">[172]</span>
scrive del proprio, se talora è un po' scorretto per
frettolosa negligenza, egli è pur sempre vivace evidente
ricco di colorito e di vita, e malgrado i difetti
rimane sempre un curioso e singolare scrittore, degno
d'essere letto da chi voglia aver familiare la
letteratura storica di questo periodo<a class="tag" id="tag105" href="#note105">[105]</a>.
</p>

<p>
Il grande risorgimento artistico e letterario di Montecassino
si collegava ad un consimile movimento in
tutta la bassa Italia nella quale per gli immediati
contatti suoi colla Grecia e cogli Arabi spargevansi
a un tempo i raggi fecondatori di due civiltà. Gli
istinti quasi medicei che Desiderio avea recato nel
chiostro, eran pure gl'istinti dei principi longobardi
da cui usciva. La nobiltà longobarda di quei luoghi
protettrice delle lettere fin dai tempi di Paolo Diacono,
erasi a poco a poco assimilata agli indigeni,
e nel fondersi con essi e ingrecandosi cogli elementi
avanzati dal greco dominio, aveva assorbito i pregi
e i difetti della nuova patria. Da ciò la prontezza di
quelle regioni nel risvegliarsi alla civiltà, e l'influsso
efficace che esercitarono sovr'essa per alcuni secoli
da quel tempo. A testimoniare questo primo risveglio
nel Mezzogiorno, oltre i lavori monastici di Montecassino
<span class="pagenum" id="Page_173">[173]</span>
concorrono varî lavori di carattere storico
dei quali terrò discorso ora per isgombrar la via ad
altri soggetti che son da trattare nel capitolo seguente<a class="tag" id="tag106" href="#note106">[106]</a>.
Della città di Bari sulla costa adriatica ci
lasciò notizie fino al 1102 Lupo Protospatario, e più
tardi fino al 1152 l'anonimo Barense. Benevento ha
suoi annali fino all'anno 1130 ed una cronaca che
per mala ventura è incompleta, rude di stile ma di
gran pregio alla storia. Del pari ha suoi annali il
famoso monastero della Trinità della Cava presso Salerno,
ricostruito anch'esso a que' tempi e consacrato
solennemente da Urbano II, della quale consacrazione
riman pure memoria. Da Taranto derivano le notizie
intorno ai primi invasori normanni che ci son porte
dal <i>Chronicon nortmannicum breve</i>. Del monaco Amato
che scrisse più largamente intorno ai Normanni si
è già detto, e quando il suo lavoro ci lascia, serve
a completarlo il poema eroico di Guglielmo di Puglia
che celebra Roberto Guiscardo e le imprese dei suoi
<span class="pagenum" id="Page_174">[174]</span>
Normanni. Buon poeta pe' suoi tempi e abbastanza familiare
coi classici, egli ci canta le gesta del suo eroe
in esametri infiorati di citazioni virgiliane. L'opera
sua intrapresa per desiderio di Urbano II e dedicata
a Ruggiero figliuol di Roberto, oltre al pregio dell'essere
scritta in tempi e luoghi prossimi agli avvenimenti,
mostra una buona conoscenza degli scrittori
che lo precedettero e tra questi di un biografo di
Roberto del quale oggi non avanzano traccie. E, contemporaneo
al poeta Guglielmo, Goffredo Malaterra
per incarico del gran conte Ruggiero scriveva una
preziosa storia dei Normanni in Sicilia con sufficiente
scioltezza di stile e ricca di notizie anche per la storia
delle relazioni che corsero tra i Normanni stessi
e il pontefice Urbano. Come si vede, la cavalleresca
epopea dei Normanni non mancò di scrittori che la
celebrassero, e la nuova tendenza storica dei tempi
trovò in quelle imprese spazio largo abbastanza per
non aver bisogno di tramutarsi in leggenda.
</p>

<p>
E per fermo, attratta dalla verità della vita, animata
da forti ideali, la fantasia si volgeva all'umano
e la luce della leggenda impallidita innanzi alla luce
della storia rifugiavasi nelle tradizioni del popolo o
in qualche oscuro libro monastico destinato a lontane
e inaspettate risurrezioni. Infatti, lontan lontano dai
luoghi di cui si tiene parola, in Val di Susa alle
falde del Cenisio, un monaco del monastero della Novalesa
raccoglieva le tradizioni della calata di Carlomagno
in Italia e manteneva ricordi di un ciclo
di leggende che più tardi ispirò trovatori e poeti del
medio evo, illuminò la fantasia dell'Ariosto e, ai tempi
<span class="pagenum" id="Page_175">[175]</span>
nostri, innestato alla storia crebbe colore alla musa
pensosa di Alessandro Manzoni. La storia vera del
monastero della Novalesa somiglia alle altre storie
monastiche di quei tempi. Fondato nell'anno 726,
distrutto dai Saraceni nel 906 o nel 916, restaurato
verso il mille, ebbe tra i suoi intorno alla metà del
secolo undecimo un monaco del territorio di Vercelli
che ne scrisse la cronaca<a class="tag" id="tag107" href="#note107">[107]</a>. Quest'opera fantastica ci
è avanzata mutila nello stesso antico rotolo membranaceo
su cui l'autore la scrisse a più riprese, tra
lunghi intervalli di tempo, senza condurla a termine
mai. Attinta alle fonti del popolo, incomincia quasi
subito con una favolosa leggenda di un monaco ortolano
di sangue reale chiamato Waltario che compì
gesta prodigiose a tutela del monastero, ed è, come
nota il Bartoli, quello stesso Walter figliuolo del re
di Aquitania preso in ostaggio da Attila e la cui
leggenda si rilega ai Niebelunghi alla Wilkina-Saga
scandinavica e a tutto il ciclo delle tradizioni eroiche
<span class="pagenum" id="Page_176">[176]</span>
intorno ad Attila. Alle quali leggende tengono
dietro altre leggende del cielo di Carlomagno importantissime
perché dopo men di tre secoli narrano ciò
che la fantasia popolare aveva creato sui fatti avvenuti
tra quelle montagne dove il monaco le raccoglieva.
La visione di Carlomagno, l'ospitalità ch'egli
trovò alla Novalesa, il giullare che insegnò a Carlo
il valico per passar le Alpi e prendere i Longobardi
alle spalle, la presa di Pavia, le miserie del longobardo
re Desiderio, e le maravigliose prodezze di suo
figlio Adelchi, sono altrettanti episodî di leggende
ricchi di poesia e di sentimento. Diversa dalle cronache
erudite dei monaci del Mezzogiorno, questa
cronaca della Novalesa ha pure una importanza singolare
perché raccoglie le impressioni del popolo durevoli
assai lungamente oltre le sue cagioni. Tornando
indietro con essa fino alla età longobarda, al punto
ove Paolo Diacono s'arresta, noi possiam colorire
quelle scarne notizie che la critica ci aiuta a trarre
dagli ampî Regesti e dalle cronache più severe. Ché
se questo scritto nato al pié delle Alpi è piuttosto
poesia che storia, certo è poesia che ricorda la vita
dei tempi lontani e la ripete dopo secoli di silenzio,
come le maestose montagne che incoronano le ruine
della Novalesa ripetono tra i vasti silenzi la lunga
e solitaria eco dei suoni cessati.
</p>

<div class="chapter">
<p>
<span class="pagenum" id="Page_177">[177]</span>
</p>

<h2 id="cap5"><span class="smcap">Capitolo V</span></h2>

<p class="blockquote narrow">
I continuatori del Libro Pontificale: Bruno da Segni. Guiberto di Toul. Paolo
di Bernried. «Annales Romani.» Pandolfo. Bosone — Scritti polemici.
San Pier Damiani. «Liber ad Amicum» di Bonizone — La Vita di Anselmo
da Lucca — La Vita della contessa Matilda di Donizone — Le lettere
di Gregorio VII.
</p>
</div>

<p class="pad2">
«Il beato papa Gregorio (VII) soleva narrarci assai
cose di quest'uomo (Leone IX), e da lui ho memoria
d'avere udito in gran parte tutto ciò che sono venuto
dicendo fin quì. Ora egli un giorno, parlando
di lui incominciò a rimproverarci, e me principalmente
(come mi parve poiché tenea fissi in me gli
occhi) perché lasciavamo passare in silenzio le gesta
del beato Leone, e non iscrivevamo ciò che sarebbe
riuscito a gloria per la Chiesa Romana e ad
esempio di umiltà per molti che avrebbero ascoltato.»<a class="tag" id="tag108" href="#note108">[108]</a>
Queste parole di Bruno vescovo di Segni
<span class="pagenum" id="Page_178">[178]</span>
mostrano come al risorgere dell'autorità e del vigore
nella sede romana, rinascesse il bisogno di un libro
pontificale, e come i papi stessi promuovessero quest'opera.
Infatti nel secolo undecimo, le vite dei papi,
a muover da quella di Leone IX († 1054), incominciano
ad essere narrate con larga estensione da scrittori
non privi di merito, spesso testimonî oculari o
assai prossimi delle cose narrate e mescolati in qualche
modo ad esse. Così, per esempio, le parole citate
qui sopra furono scritte in una vita di Leone IX da
quel medesimo Bruno vescovo di Segni e abbate di
Montecassino, che nell'altro capitolo ci apparve tanto
attivo e ardente partigiano nella lotta delle Investiture.
Ma quest'opera sua non ha molto valore, e fu superata
da altre venute in luce verso il suo tempo, quali la
commovente descrizione della morte di Leone IX dettata
in Roma dal chierico Libuino custode del sepolcro
di quel papa, ricca di fatti veri tra molte leggende,
e la vita scritta da un monaco beneventano,
specialmente stimabile pel racconto della mal provvida
spedizione di Leone contro i Normanni, e della
prigionia che seguì alla sua disfatta. Più importanti
ancora sono due altri lavori di due tedeschi<a class="tag" id="tag109" href="#note109">[109]</a>, Guiberto
<span class="pagenum" id="Page_179">[179]</span>
di Toul e Paolo di Bernried, che scrissero molto
diffusamente il primo di Leone IX, il secondo di Gregorio
VII. Guiberto che fu familiare di Leone quando
questi era vescovo di Toul, è specialmente ricco di
particolari circa la prima parte della sua vita, ma
pel rimanente, il suo scritto, sebbene pregevole, non ci
dà un ritratto così completo di quel pontefice che non
sia bisogno di cercare anche da altre fonti aiuto a
rifarne la storia.
</p>

<p>
Dettata mentre cessava la contesa delle Investiture,
la storia di Gregorio VII lasciataci da Paolo di Bernried
ripete l'eco delle antiche querele e magnifica la
potenza morale di Gregorio, quasi ad ammonir gli avversarî
del pericolo che correrebbero a rinnovar la
gran lotta. Dedicatosi fin dal 1102 alla vita ecclesiastica,
Paolo fu ordinato prete nel 1120. Per le persecuzioni
dell'imperatore Enrico V, riparò l'anno seguente
a Bernried nella diocesi di Augusta. Nel 1122
si recò a Roma, e quivi forse gli venne in animo di
narrar la vita di Gregorio VII. Senza dubbio radunò
colà la materia del suo lavoro, studiò il registro delle
lettere gregoriane, interrogò i superstiti testimonî delle
vicende del suo eroe, tra i quali lo stesso pontefice
Calisto II. Tornato a Bernried si mise all'opera e la
condusse a termine nell'anno 1128. Narratore ingenuo,
egli, sebbene sprovveduto di critica, attinge per
lo più a buone fonti e fa largo uso di documenti ufficiali.
Per tal modo bene e coscienziosamente informato,
scrive di eventi occorsi quasi cinquant'anni
prima di lui con una tenace semplicità di convinzione
che penetra efficace nell'animo di chi lo legge. Con
<span class="pagenum" id="Page_180">[180]</span>
facile credulità egli corre spesso al soprannaturale e
spiega miracolosamente assai fatti o li colorisce colla
aggiunta di episodi leggendarî, ma è così onesto e di
buona fede in queste aggiunte, che la critica può facilmente
respingerle o spremer da esse il vero della
storia, e l'arte aiutarsene a descrivere una età drammatica
oltremodo. Uno storico artista, il Villemain,
che ha lumeggiato a maraviglia la vita di Gregorio
VII<a class="tag" id="tag110" href="#note110">[110]</a>, si giovò assai di questo biografo per dar
colore ai suoi quadri, e specialmente alla sua descrizione
di quella fosca notte di Natale, quando il romano
Cencio entrato in Santa Maria Maggiore strappò
Gregorio dall'altare e lo trascinò in una sua torre
prigioniero e ferito. Amo riferir qui in parte il racconto
dell'antico scrittore, che è bello confrontare collo
storico moderno per vedere in qual modo le vivide impressioni
d'un semplice cronista del medio evo abbiano
ispirata una delle più luminose pagine di cui
si onori la moderna letteratura storica di Francia.
</p>

<p>
«Ecco venuta la notte in cui il figliuol delle tenebre
sta per assalire il ministro della luce. E prima
manda esploratori ed altre spie, perché tra gli abitanti
di quel quartiere presso alla chiesa essi s'erano
aggiunta una certa società che notando ogni cosa
ne mandava notizia a quello scellerato. Allora egli
messa in arme la legione sua, la condusse rapidamente,
disponendo in modo che, o dopo aver vinto
uccidendo Gregorio o trionfato portandolo via vivo,
chiunque potesse avere un cavallo lo inforcasse affinché
<span class="pagenum" id="Page_181">[181]</span>
niuno s'attentasse d'insorger contro di loro.
E si viene alla chiesa. Il Papa in luogo glorioso
nel presepio, come insegna la religione cantava la
prima messa di notte e già egli e il suo clero avean
preso il corpo del Signore. Partecipavano gli altri
alla comunione quando ecco tuona improvviso un
clamor grande, un grande ululato, e riempie la
chiesa. Ed eccoli a percorrer d'ogni parte la chiesa,
colle spade sguainate a percuoter chi capitava, e
affacciatisi alla cappella del presepio dove in alto
sedeva il Papa, percotendo alcuni e spezzando i
cancelli, a cacciar truculenti le mani nel presepio
del re eterno e della madre sua. Allora poser le
mani sul Papa e lo tennero. Un d'essi tratta la
spada voleva troncargli il capo ma per volontà di
Dio non potè. Però percosso in fronte e gravemente
ferito, colle violente mani lo strapparon via dalla
chiesa che ancora la messa non era finita, tra le uccisioni
e il percuotere. Quegli intanto come agnello
innocente e mansueto, levando gli occhi al cielo non
die' loro alcuna risposta, non si lagnò, non fe' resistenza,
non pregò che lo risparmiassero. Spogliato
del pallio e della pianeta, della dalmatica e della
tunica, ravvolto solo nel camice e nella stola, trascinandolo
come un ladro lo poser sul dorso a uno
di quei sacrileghi. Quel tale poi che colla spada gli
aveva percossa la fronte, preso dal demonio s'avvoltolò
spumando un pezzo nell'atrio della chiesa,
e il suo cavallo fuggì via e non fu più trovato.
</p>

<p>
«La fama di tanto male tosto colpì la città tuttaquanta,
e chi potrebbe ridirne il pianto e i funerei
<span class="pagenum" id="Page_182">[182]</span>
lamenti?... Il clero tutto, perché il pastore era percosso,
correva qua e là, e spogliando denudava tutti
gli altari. Tranne ciò che si era detto prima, nulla
in niun luogo nelle chiese fu detto del divino ufficio.
E gli elementi che erano stati turbati fino ad
allora, per non impedire il popolo zelante nello
zelo del Signore, si mostrarono pacati, e la terra
assorbendo tutta l'acqua che reggeva per la soverchia
inondazione, mostrò di nuovo l'asciutto per
far che tutti accorressero alla vendetta. Tutta la
notte adunque, suonandosi le campane e le trombe,
i soldati percorsero ogni andito affinché con qualche
astuzia non portassero fuori della città il Papa,
ma di lui non apparve vestigio. E per vero, mentre
si dubitava, ignorando tutti s'egli era vivo o morto,
radunatosi il popolo in Campidoglio, riferirono alcuni
ch'egli era tenuto prigione in certa torre. Tutta
la gente allora mandò grida alle stelle. E appena
tornò sulla terra il giorno, tutti esortandosi a vicenda,
s'avviarono innumerevoli alla casa di quell'anticristo.
S'appiccò la zuffa, ma al primo scontro
la parte nemica si die' in fuga e tutta la fazione
si rinchiuse nella torre. Allora in tutta la parte
munita fu posto il fuoco, e recate macchine e arieti
spezzasi il muro, e quanto era là chiuso divien preda
al popolo del Signore. Nessuno evitava il pericolo,
ma dimentico di sé combatteva ciascuno a tutta
possa.
</p>

<p>
«Peraltro un nobile uomo e una nobil matrona
avevano seguìto il padre Gregorio e gli erano stati
di qualche sollievo. L'uomo trovate alcune pelli
<span class="pagenum" id="Page_183">[183]</span>
scaldò il pontefice affranto dalla via per cui era
stato trascinato, e se ne pose i piedi sul petto. La
matrona deplorando molceva coi medicamenti la
piaga del nostro padre, molle pel rosso profluvio
del molto sangue, e sclamava contro quegli omicidi
sacrileghi nemici di Dio. Era quasi un'altra
Maria, ché come quella piangendo i delitti suoi bagnava
in lacrime le vestigia del Signore, così questa
con le lacrime sue bagnava un tanto pastore!
</p>

<p>
«.... Ma quanto era animosa la fede di costei tanto
era linguacciuta la perfidia d'un'altra donna. Imperocché
come già nella Domenica di Passione l'ancella
ostiaria aveva atterrito Pietro, così costei con
suoi mordaci obbrobri ne conturbava il Vicario. La
quale era sorella di quel traditore e però non temeva
di maledire a tanto padre. E un altro ministro
e seguace di quel traditore colla spada alla
mano minacciava bestemmiando di voler troncare
in quello stesso giorno il capo di tanto uomo. Ma
il giudizio velocissimo di Dio non differì la vendetta
della empietà sua: un dardo vibrato dal di
fuori troncandogli la gola onde usciva la crudel
voce, lo prostrò a terra moribondo e palpitante, e
così lo mandò all'inferno.
</p>

<p>
«.... Finalmente il pio Papa affacciatosi alla finestra,
aprendo le braccia verso la turba furente, fece
cenno che si calmassero, e alcuni dei maggiori salissero
entro la torre. Alcuni però credendo ch'ei li
esortasse all'opera incominciata, fatto impeto schiudono
la torre. E così fu condotto fuori, piangendo
di gaudio tutte le turbe esclamanti per la pietà.
<span class="pagenum" id="Page_184">[184]</span>
Imperocché lo si vedeva tutto cosparso di sangue
per la gran ferita, onde presi d'orrore mandavan
le voci alle stelle. Avuta così vittoria, tutti con
papa Gregorio pieni d'infinito gaudio tornarono alla
chiesa della Madre di Dio da cui l'avevano strappato
in quella notte. E il comun padre compì allora
la messa che non aveva potuto terminar nella
notte impedito dai ministri del diavolo, e ai ritornati
dalla gran vittoria die' la grazia della benedizion
del Signore.»<a class="tag" id="tag111" href="#note111">[111]</a>
</p>

<p>
Il cozzar delle parti ora più che mai favoriva il
risorgere della storia pontificia cercando aiuto nella
esposizione dei fatti. E poiché il giudizio dei fatti
raro scompagnasi dal giudizio sugli uomini che li promuovono,
così le vite dei papi erano di frequente narrate
e poste in buona luce o cattiva secondo il sentimento
del narratore. Entro le stesse mura di Roma
i partiti in contrasto produssero alcuni scritti che
furono pubblicati col titolo di <i>Annales Romani</i><a class="tag" id="tag112" href="#note112">[112]</a>, e
manifestano le due contrarie tendenze nei pensieri di
quel tempo. Il primo di questi scritti, inteso a continuar
propriamente l'antico Libro Pontificale, contiene
le vite dei vari papi che si seguirono a breve
distanza tra l'anno 1044 e il 1049. È uno scritto
<span class="pagenum" id="Page_185">[185]</span>
anonimo condotto con diligenza e ricco di dettagli
intorno alle cose cittadine e alle famiglie nobili di
Roma. Ad esso tengono dietro due narrazioni che
comprendono la serie dei papi da Leone IX fino ad
Alessandro II (A. D. 1049-1072), scritte da partigiani
dello Impero e con animo avverso ai papi. Per
contrario è favorevole ad essi un altro scritto che
ci narra con semplicità evidente la violenza patita
in Vaticano da Pasquale II quando Enrico lo trascinò
via da Roma come prigioniero. Presente ai fatti che
narra, «queste cose» afferma l'autore «come le abbiamo
patite, e le vedemmo cogli occhi nostri e
udimmo colle nostre orecchie, così in pura verità
abbiamo scritte.»<a class="tag" id="tag113" href="#note113">[113]</a> E procede descrivendo anche le
vite degli antipapi che si opposero a Pasquale II e
a Gelasio II. L'ultima continuazione finalmente viene
a tempi più recenti ed abbraccia i pontificati che si
seguirono a breve intervallo tra Lucio III e Clemente
III (A. D. 1181-1188), e le controversie di
quei papi con Federico Barbarossa. Scritture tutte
quante appassionate, eccedono nel biasimo o nella lode,
e parteggiano secondo le passioni dei loro autori, ma
per essere state composte nei tempi e sui luoghi degli
avvenimenti, rimangono pur sempre sorgenti ricchissime
di informazioni. Nè hanno pregio storico solamente;
dal lato letterario il rozzo e popolare latino in
cui son dettate, acquista loro importanza per le forme
linguistiche italiane le quali fanno già presentire il
<span class="pagenum" id="Page_186">[186]</span>
gran mutamento che veniva operandosi nel linguaggio
di quella età feconda di trasformazioni all'Italia.
</p>

<p>
A questa raccolta di vite pontificie che può considerarsi
in certo modo come una continuazione popolare
dell'antico <i>Liber Pontificalis</i>, figura accanto
un'altra continuazione di carattere più ufficiale, scritta
quasi sotto gli occhi dei Papi da un dignitario della
Chiesa di nome Pandolfo, nipote al cardinale Ugo
d'Alatri, che ebbe incarichi importanti nella Curia
dai tempi di Pasquale II a quelli d'Onorio II<a class="tag" id="tag114" href="#note114">[114]</a>.
Nello scisma che alla morte d'Onorio divise la chiesa,
Pandolfo parteggiò per Anacleto contro Innocenzo II
di cui parla aspramente nei suoi scritti. Anacleto lo
creò cardinale, ma spento lo scisma, non pare che il
suo grado fosse riconosciuto da Innocenzo, e da quel
tempo vien meno ogni memoria di lui e il nome suo
scompare dalla storia.
</p>

<p>
Le vite dei papi che ressero la Chiesa da Leone IX
fino a Calisto II (1049-1124), possono in certo modo
considerarsi come altrettanti atti di un dramma che
ha il suo punto culminante nel pontificato di Gregorio
<span class="pagenum" id="Page_187">[187]</span>
VII. Tutti quei pontificati hanno una sola tendenza
e lottano per un principio comune che il monaco
Ildebrando promosse prima d'esser pontefice e
lasciò morendo in eredità ai suoi successori. Di che
si spiega naturalmente come il Libro Pontificale ripigli
un racconto più largo delle vite dei papi a cominciare
da Leone IX, poiché da lui s'inizia un periodo
nuovo nella storia della Chiesa. Dalle parole
che si sono citate, secondo le quali Gregorio VII
esortava Bruno da Segni a parlar di Leone, già traspare
questo concetto e ad esso si attenne Pandolfo.
Egli pertanto ci ha lasciato quasi senza interruzione
le vite dei papi di quel periodo, le prime assai inesatte
e confuse nel racconto dei fatti, quelle di Gregorio
VII e d'Urbano II più importanti, sebbene non
prive di mende, ma superiori a tutte e dettate con
una grande e profonda conoscenza dei fatti, le vite
di Pasquale II e di Gelasio II a cui fanno seguito
quelle di Calisto II e d'Onorio II, però trattate più
brevemente delle altre due.
</p>

<p>
Educato allo studio degli antichi e desideroso di
fare sfoggio delle sue attitudini letterarie, Pandolfo
quando giunge ai tempi vicini a lui non appoggia
particolarmente il suo racconto a documenti, ma trae
dalla memoria gli elementi del suo lavoro, cercando
in essa quei fatti che più lo aiutano a dar vita alla
narrazione, e si adattano meglio all'indole sua che par
più di soldato che di prete<a class="tag" id="tag115" href="#note115">[115]</a>. Narratore di cose quasi
<span class="pagenum" id="Page_188">[188]</span>
sempre vedute e patite in tempi d'angoscia, ei le dipinge
con evidenza, e imprimendo in esse un cotal
suo sentimento pieno d'efficacia drammatica, risuscita
le immagini di quel passato come egli le vide agitarglisi
intorno. È gran colorista, e le scene descritte
da lui per istinto d'affetto e di fantasia, durano nella
mente di chi le legge e non si cancellano. Veggasi
come egli descrive l'affannosa fuga a Gaeta colla
quale il vecchio e travagliato papa Gelasio scampò
all'improvviso assalto d'Enrico V (A. D. 1118):
</p>

<p>
«.... Mentre accadean queste cose, un tale che
avea molti amici, mandò nel silenzio della notte
tarda un uomo al predetto egregio cardinale Ugo,
per avvertirlo che Enrico chiamato Imperatore Romano,
veniva armato contro il Papa entro il portico
di San Pietro. Non serve ch'io mi dilunghi:
il Papa è prevenuto dal cardinale, e poiché, acciaccato
dagli anni e dalla infermità, non poteva
così di repente fuggire, vien condotto a mano dai
servi, e messo su a cavallo fugge e nascondesi per
quella notte nella casa di Bulgamino. Fuggiam tutti
con lui. Venuto il mattino, turbati noi tutti e sbalorditi,
poiché nè potevam rimaner sicuri in città
nè potevam fuggire per terra, essendo da ogni lato
piena d'inciampi la via, facciam consiglio di darci
alla fuga per mare, e così fu fatto. Entriam nel
Tevere e con due galee scendiam fino a Porto, ma
<span class="pagenum" id="Page_189">[189]</span>
quivi cielo e terra e mare e quanto è in essi tutto
ci congiura contro. Perché il cielo era carico di
pioggia greve e grandine e tuoni e lampi e folgori,
e il mare e il Tevere insieme contrastavano
con tali tempeste alla nave, che, nonché metterci in
mare, a stento potevamo rimaner vivi nel porto.
Inoltre già dalla ripa la crudel barbarie degli Alemanni
ci lanciava contro dardi avvelenati, e minacciavano
anche con fuoco di pece di abbruciarci,
così galleggianti com'eravamo, in mezzo all'acqua,
se non davamo nelle mani loro e il Papa e noi
stessi. E credo che saremmo stati presi se coloro
non fossero stati impediti dalla notte e dall'ira del
fiume. Che potevano opporre a tanto que' miseri?
Si presero, anzi Ugo cardinal prete fu lui che si
pigliò in collo il nostro Papa, e così di notte lo
portò al castello di San Paolo in Ardea<a class="tag" id="tag116" href="#note116">[116]</a>.
</p>

<p>
«Il dì appresso all'aurora i Tedeschi tornarono
volendo impadronirsi di noi. Ma giurammo loro che
il Papa era fuggito, e, sia lodato Iddio, s'allontanarono
da noi. Frattanto ritentammo se potevamo
ancora metterci in mare; di notte riportammo il
Papa. Allora non senza pericolo arrivammo ai flutti
marini, e il terzo giorno toccammo alla ripa di Terracina,
e il quarto entrammo nel porto di Gaeta, e
<span class="pagenum" id="Page_190">[190]</span>
dagli uomini di quella terra fummo ricevuti a grande
onore e benignamente trattati.»
</p>

<p>
Al romano Pandolfo succede come biografo pontificio
l'inglese Bosone cardinale del titolo di Santa
Pudenziana. Ascritto, per quanto pare, alla Curia
verso il 1147, quando Eugenio III era in Francia,
Bosone continuò nel suo ufficio di scrittore apostolico
fino al pontificato di Adriano IV, il solo inglese
che abbia mai saliti i gradi del trono pontificio. Allora
Bosone, com'egli stesso ci narra, nominato Camerario
fin dal principio da quel pontefice, e ordinato
cardinale diacono della chiesa dei Santi Cosma e
Damiano, restò con lui assiduo e familiare finché egli
morì. Sollevato così alla dignità cardinalizia, maneggiò
con molta cura le finanze pontificie, costrinse colle armi
alla soggezione alcuni vassalli che s'erano ribellati
alla Chiesa, andò legato in Inghilterra. Morto Adriano,
propugnò strenuamente la elezione di Alessandro III,
osteggiata da Federico Barbarossa, e, finché il Papa
fu eletto, tutelò in San Pietro il conclave dalle minaccie
armate che lo circondavano. Da Alessandro III
ebbe il titolo di cardinale prete di Santa Pudenziana,
e partecipò con lui alla famosa lotta che si raccese
tra l'Impero e il Papato, e che, per la lega dei comuni
lombardi, trasformatasi in lotta nazionale, fiaccò
l'Impero alla battaglia di Legnano. Fissata la pace
di Anagni, Bosone si trovò presente in Venezia all'incontro
del Papa coll'Imperatore, e seguì il Papa
nel suo ritorno a Roma (12 marzo 1178). Di lì a poco
cessa ogni menzione di lui nei registri pontifici, ed è probabile
ch'egli verso quel tempo chiudesse la vita sua.
</p>

<p>
<span class="pagenum" id="Page_191">[191]</span>
</p>

<p>
Il lavoro di Bosone abbraccia, con qualche interruzione,
la storia dei pontefici da Stefano VI fino ad
Adriano IV ed Alessandro III, ma non ha valore di
scrittura originale che per questi due ultimi pontificati<a class="tag" id="tag117" href="#note117">[117]</a>.
Per tutti gli altri, egli quasi a parola copia
gli antichi cataloghi e gli autori delle vite che lo precedettero,
e per l'undecimo secolo massimamente Pandolfo
e il <i>Liber ad Amicum</i> di Bonizone di cui sto
per discorrere. Ma se la prima parte dell'opera di
Bosone non reca nulla di nuovo, assai ci compensa
la seconda parte e più lunga. La familiarità sua coi
due pontefici di cui scrive, il grado eminente che occupò
nella Chiesa, i varî e difficili ufficî suoi pei
quali si trovò a conoscere personalmente i principali
personaggi d'Europa, dànno autorità grandissima
alle biografie di Bosone. Meno ingegnoso e men
colorito di Pandolfo, è più diffuso, più minuto, più
preciso di lui, e narra particolarmente tutti gli avvenimenti
che ebbero luogo a quel tempo nella Curia,
e le relazioni di essi cogli avvenimenti generali dell'età
<span class="pagenum" id="Page_192">[192]</span>
sua. I primi disaccordi tra Adriano e Federico
Barbarossa, la morte di Arnaldo da Brescia, le relazioni
del Papa col mezzogiorno d'Italia, la lotta
d'Alessandro III e dei collegati lombardi contro l'Impero,
e finalmente l'abboccamento del Papa e dell'Imperatore
a Venezia, sono i punti più salienti del
vasto quadro che Bosone ha dipinto. Il suo racconto
che vien come a concludere le antiche redazioni del
Libro Pontificale, ci fa sentir che la storia si muove
in un ambiente nuovo. In legger quelle due vite si
sente il rapido trasformarsi dei tempi, e ci si dischiude
innanzi allo sguardo il mare delle nuove vicende in
cui siam per entrare coi cronisti municipali. E appunto
le relazioni del Papato non solo con l'Impero
ma anche coi municipî italiani, trovano in Bosone un
illustratore molto pregevole, sia ch'egli si appoggi
a documenti tratti dalla cancelleria pontificia, sia
ch'egli scriva di memoria le cose vedute. Pregevolissimo
poi egli mi sembra per la storia di Roma, e
degno di essere ponderato più che non siasi fatto
finora, per contrapporlo agli esagerati scrittori di parte
imperiale troppo seguìti da qualche storico moderno.
E dico contrapporlo, perchè vuol essere anch'egli
sottoposto alla critica, e gli scrittori di parte contraria
giovano alla lor volta a ritrovare nelle sue
narrazioni quella giusta verità da cui quasi sempre,
pur con animo inconscio, si distacca ogni storico che
tratta cose nelle quali ebbe parte. Nè certo sarebbe
potuto accader diverso a Bosone. Anche tralasciando
l'affetto personale che lo avvicinava ai due pontefici
di cui descrisse la vita, troppo sarebbe stato difficile
<span class="pagenum" id="Page_193">[193]</span>
ad ogni uomo evitare qualche tendenza partigiana in
quel poetico periodo di lotte nelle quali per un momento
la causa nazionale d'Italia s'intrecciò a quella
della Chiesa, e il lombardo rintuzzar delle spade straniere
ebbe per un momento il bagliore di una guerra
sacra.
</p>

<p>
Ma la prosecuzione del Libro Pontificale mi ha
tratto lontano fuor dell'undecimo secolo, ed è mestieri
rifare indietro la via. Il contrasto delle Investiture,
lungo ostinato violento, die' luogo a molti scritti polemici
i quali anch'essi, qual più qual meno, hanno
valore storico, e taluni anzi sono addirittura scritti
di storia. Già si è menzionata la <i>Orthodoxa Defensio
Imperialis</i>, opuscolo composto senza dubbio a Farfa
nei tempi di Pasquale II, e, parmi a torto, attribuito
generalmente a Gregorio di Catino<a class="tag" id="tag118" href="#note118">[118]</a>. Scrittura sobria
dotta misurata, la migliore forse che sia stata scritta
in quel tempo a favor dell'Impero per dimostrarne
canonicamente i diritti, sembra precorrere il futuro
trattato dantesco <i>De Monarchia</i>, ed è meritevole di
speciale attenzione. Appoggiata all'autorità della legge
romana è un'altra difesa dei diritti imperiali scritta
da Pietro Crasso, e son pure notevoli alcuni scritti in
favore dell'antipapa Guiberto, e specialmente quello
di Guido vescovo di Ferrara, il quale dopo aver seguita
la causa di Gregorio VII e avere scritto per
<span class="pagenum" id="Page_194">[194]</span>
essa, mutò parte al morir di Gregorio e rovesciò le
proprie argomentazioni in un altro lavoro ricco di
notizie storiche. Di carattere polemico e di parte imperiale
è pure l'apologia di Enrico IV, scritta da Benzone
vescovo d'Alba, in una prosa rimata abbietta
per l'adulazione sua verso l'Imperatore e per le turpi
ingiurie che scaglia contro i Gregoriani<a class="tag" id="tag119" href="#note119">[119]</a>, e, peggior
d'essa, il libello intitolato: <i>Vita Gregorii VII</i> che Bennone
cardinale guibertino compose non solo contro
Gregorio ma anche contro i papi che lo precedettero
e contro Urbano II. Scritti calunniatori entrambi,
hanno valore non pei fatti che narrano, ma come
espressione dello stato degli animi e della violenza
colla quale i due partiti avversi si combattevano. Ché
se da un lato è vera l'osservazione del Wattenbach che
questa violenza era in Italia più aspra e meno scrupolosa
nel partito imperiale, e se i Gregoriani avevano
contro questo il vantaggio di una maggiore cultura
e di una moralità più elevata, certo è tuttavia che
neppur essi si mostravano miti quando scrivevano.
L'eccitamento della passione apparisce in tutti gli
scritti di quella età, e come già s'è veduto in Brunone
da Segni e negli scrittori delle vite papali, così
fra gli altri traluce nel fiero ritmo che deplora la
prigionia di Pasquale II, nello scritto sull'onor della
Chiesa composto da Placido priore della Badia di Nonantola,
e in quell'altro sul diritto del Papa a scomunicar
<span class="pagenum" id="Page_195">[195]</span>
l'Imperatore, scoperto di recente e attribuito
a Lamberto d'Ostia che fu più tardi papa col nome
di Onorio II<a class="tag" id="tag120" href="#note120">[120]</a>. Ma non è il caso d'indicar quì tutti
minutamente gli scritti polemici comparsi intorno a
quel tempo, e poiché s'è altrove accennato sufficientemente
a Brunone da Segni, convien limitare il discorso
a due altri scrittori soltanto: Pietro Damiani
e Bonizone da Sutri.
</p>

<p>
Tra i polemisti papali dell'undecimo secolo senza
dubbio tiene il primo posto San Pier Damiani monaco
e cardinale, uno dei più singolari uomini che
la età sua producesse, sempre in contrasto tra il misticismo
dell'anima che lo faceva anelare alla solitudine
e all'asprezza delle penitenze, e la inflessibile
volontà d'Ildebrando che imperiosamente lo costringeva
di uscir dal chiostro a combattere con tutte le
<span class="pagenum" id="Page_196">[196]</span>
appassionate forze che aveva in core. Natura nervosa
sensibilissima complessa, impastata di lacrime e di
fuoco, di tenerezza e di violenza, Pietro Damiani improntò
di sé stesso tutti gli scritti suoi che si appoggiano
per lo più a fatti avvenuti di recente, e
traggono argomento dallo stato della società e soprattutto
del clero, alla cui riforma egli mirò con
infiammato zelo. Sostenitore del celibato ecclesiastico,
gli opuscoli suoi sono la principal guida che ci aiuti
a seguire lo svolgersi di quella questione così fieramente
contrastata, e che, malgrado le resistenze, ebbe
allora definitiva risoluzione secondo il volere della
Chiesa di Roma. Nè per quello solo, ma per quanti
problemi si trattarono allora, Pietro Damiani mescolato
in tutti, operò, scrisse, parlò, nei Concilî nelle
Corti tra il popolo, teologo ambasciatore agitatore.
Da ciò s'intende che sarebbe impossibile tracciar la
storia della Chiesa e d'Italia al secolo <span class="smcap lowercase">XI</span>, senza tener
conto delle opere polemiche e più dell'epistolario di
quest'uomo, nel quale si confusero in così strano
congiungimento l'operosità appassionata di un partigiano
e l'ascetismo contemplativo dei primi romiti
d'Oriente<a class="tag" id="tag121" href="#note121">[121]</a>.
</p>

<p>
<span class="pagenum" id="Page_197">[197]</span>
</p>

<p>
Singolare anch'essa è la vita di Bonizone il cui
<i>Liber ad Amicum</i> è più che altro una storia del Papato
ai suoi tempi scritta in forma di trattato polemico.
Nato, per quanto può congetturarsi, a Cremona
intorno al 1045, egli apparisce nel 1074 come suddiacono
a Piacenza, e un dei più zelanti capi di un
partito popolare surto allora in Lombardia e chiamato
la Pataria, il quale, favorito dal Papa e favoreggiandolo,
osteggiava aspramente le tendenze imperialiste
dell'alto clero lombardo e il matrimonio dei
preti. A capo del suo partito Bonizone entrò presto
con Dionigi vescovo di Piacenza in una lotta che terminò
sfavorevolmente a quest'ultimo, riprovato da
Roma e discacciato dai Patarini di Piacenza che non
vollero più saperne di lui. Nel 1078, Gregorio VII
nominò Bonizone alla sede di Sutri, città che per
esser posta presso Roma sulla via che mette al settentrione
d'Italia, domandava un vescovo fedele a
prova e di robusta energia non pur nelle lotte spirituali
ma nelle temporali, e pronto occorrendo a difender
la Chiesa colle armi. In quello stesso anno,
volgendo gravi le cose di Lombardia, Bonizone fu
inviato colà dal Papa come Legato Apostolico. Quivi
lo troviam poi di nuovo nel 1081 sempre tra i più
attivi capi della Pataria e così formidabile, che Benzone
d'Alba, nella Apologia di cui si è discorso, congratulandosi
coll'Imperatore che impadronitosi di
Runcio capo dei Patarini di Cremona lo aveva fatto
abbacinare e morire, soggiunge: «O Runcio, fatto
deforme dormi senza luce! Lode a Dio che mal poté
fuggir dalle tue mani chi osò assalirti colle ingiurie
<span class="pagenum" id="Page_198">[198]</span>
della sua lingua. Nelle quattro plaghe del mondo
si udì in qual modo tu, o formidabile potestà, ti
vendicasti di Runcio da Cremona e d'alcuni altri.
Ma tutto il popol si lagna che di Bonizello<a class="tag" id="tag122" href="#note122">[122]</a>, d'Armanello
e di Morticello, tre demoni, non avvenne
il medesimo»<a class="tag" id="tag123" href="#note123">[123]</a>. Sfuggito appena da quel pericolo,
egli lasciò Lombardia e corse a raggiungere il pontefice
mentre Enrico IV muoveva verso Roma (A.
D. 1081). Poi quando l'imperatore volgeva indietro,
egli s'affrettò alla sua sede di Sutri dove l'anno appresso
Enrico, tornato da quelle parti, lo prese e lo
trasse con sé prigioniero. Ma, o fosse rilasciato o gli
riuscisse una fuga, certo di lì a qualche tempo egli
ricompar sulla scena come Legato Apostolico in Lombardia,
in Toscana, e presso la contessa Matilde che
lo ebbe tra i suoi consiglieri, sempre attivo coraggioso
indomabile. Forse per dargli modo di guidare
<span class="pagenum" id="Page_199">[199]</span>
più facilmente le forze della Pataria in cui soffiava
il caldo alito suo, egli fu trasferito dalla Sede di Sutri
a quella di Piacenza dove aveva fatto le sue prime
prove, e quivi, non si sa bene in quale anno ma certo
prima del 1092<a class="tag" id="tag124" href="#note124">[124]</a>, egli finì tragicamente la vita martire
della sua causa. «Bonizone di pia memoria» così
ne ha lasciato ricordo l'annalista Bernoldo di Costanza
«vescovo di Sutri, ma scacciato di quivi per
la fedeltà sua a San Pietro, da ultimo dopo molte
prigionie, tribolazioni, esilî fu eletto vescovo dai
cattolici piacentini, ma gli scismatici di quel luogo
strappatigli gli occhi, dilaniate quasi tutte le membra
sue, lo coronarono di martirio.» Così l'ardore
posto da lui nel combattere eccitò la vendetta, e la
rabbiosa voglia espressa da Benzone d'Alba era finalmente
sbramata e si mutava in trionfo.
</p>

<p>
All'attività nell'operare Bonizone accoppiò l'attività
nello scrivere, e lasciò dietro a sé testimonî di
sua erudizione ecclesiastica una collezione di canoni,
un libro sui sacramenti e un estratto delle opere di
Santo Agostino. Ma lo scritto pel quale egli vuole
essere annoverato tra gli scrittori di polemica insieme
e di storia, è un libro intitolato: <i>Liber ad Amicum,
de persecutione Ecclesiae</i>, nel quale, appoggiato ai canoni
e alla storia della Chiesa, risponde ad un amico
che gli proponea per quesiti come mai Iddio lasciasse
affliggere da tante calamità la sua Chiesa, e se
fosse lecito di impugnare le armi temporali a
<span class="pagenum" id="Page_200">[200]</span>
difenderla<a class="tag" id="tag125" href="#note125">[125]</a>. E a trovar la risposta egli risale al passato e la
cerca dalle prime vicende della Chiesa, condensate in
breve con molta ma confusa erudizione, fino a quelle
dei suoi tempi che narra distesamente. E nelle prime
persecuzioni, dal sangue dei martiri vede nascer la
pianta del cristianesimo e prendere radice tra i popoli,
seguitar nel germoglio in mezzo a mille eresie
da Costantino fino ai Longobardi, fiorire coi primi
carolingi, e di nuovo intristirsi e risorgere con varia
vicenda fino alla età sua. Qui comincia la parte preziosa
del libro, che lasciando molto in disparte le
questioni proposte dall'amico, narra a lungo con intelletto
di storico e per gli ultimi anni con voce di
testimonio, i fatti avvenuti nel corso di quasi mezzo
secolo dai tempi di Leone IX fino a quelli di Gregorio
<span class="pagenum" id="Page_201">[201]</span>
VII. Scrittore non elegante ma neppure artificioso,
scrive semplicemente i fatti come li sa, senza
alterarli mai di proposito. Cercando in essi se non
le cause, almeno la giustificazione dei fatti posteriori,
veniva inaugurando uno studio quasi filosofico della
storia mentre Gregorio di Catino nella solitaria sua
cella inaugurava la storia erudita. La tendenza di
Bonizone è sempre di giustificare i fatti narrati con
esempî canonici e scritturali, perché, convien rammentarlo,
la sua narrazione è intesa sempre a dimostrare
che l'opera del Papato ai suoi tempi era giusta
e consentanea alle tradizioni della Chiesa. Ché se la
mal digerita erudizione sua gli fa sovente confondere
date e alterar fatti lontani da lui, man mano che
s'avvicina all'età sua egli divien più preciso, finché
arrivato alla storia contemporanea, e specialmente
nella vita di Gregorio settimo, il suo racconto prende
una forma molto sicura e, per fermo, autorevole. Il
Watterich, il quale ripubblicando il lavoro di Bonizone
ne ha scritto con gran diligenza la vita, trova
a ragione che ciò è assai naturale. Le stesse vicende
della sua vita lo avean condotto a conoscere tutti i
principali uomini di quella età, e a trattar con loro
degli eventi di cui ha lasciato memoria. Gregorio VII
e il suo successore Desiderio di Montecassino, la imperatrice
Agnese, la contessa Matilde, Bruno da Segni,
l'antipapa Guiberto e tanti altri, gli furono personalmente
noti, e con molti d'essi ebbe consuetudine
familiare, onde ad ogni nuovo avvenimento che narra,
nasce nella mente il pensiero ch'egli può averlo udito
da chi ne fu autore o lo vide compiere. Perciò amo
<span class="pagenum" id="Page_202">[202]</span>
scegliere dal suo libro il racconto di uno tra i maggiori
episodî che son registrati nella storia del medio
evo, l'episodio del convegno di Canossa (A. D. 1077),
narrato com'egli certamente dovette udirlo dai principali
personaggi che vi presero parte. La storia di
quella scena e delle cagioni che la produssero è nota
all'universale, e par superfluo aggiunger nulla a chiarire
il racconto già per sé così chiaro di Bonizone.
</p>

<p>
«Frattanto poiché fu arrivata all'orecchio del popolo
la notizia che il re era messo al bando, tutto
il nostro mondo romano tremò, e ne fecero diverso
giudizio gl'Italiani e gli Oltramontani. Imperocché
gl'Italiani dopo la Pasqua celebrarono a Pavia un
Concilio di male intenzionati, in cui per opera di
Guiberto, del pari i vescovi e gli abbati lombardi,
imitando Fozio e Dioscoro, scomunicarono il signor
Papa della seniore Roma, nè mai s'era udito che
l'inimico dell'uman genere armasse a un sol tempo
tanti mentecatti vescovi contro la Santa Chiesa
Romana. Mentre a persuasione del diavolo si facean
tali cose in Italia, i principi oltramontani
convengono insieme e con salutare consiglio chiamano
quasi in giudizio le due parti, per potersi
chiarire se il Papa potesse o non potesse scomunicare
il Re, o se l'avesse o no scomunicato a ragione.
Imperocché non volevano distruggere la legge
loro la quale prescrive che <i>se taluno non sia prosciolto
dalla scomunica entro un anno e un giorno,
perda ogni onore delle sue dignità</i>. Adunque i prudentissimi
vescovi e gli abbati e i chierici di quel
regno, preso insieme consiglio decretarono secondo
<span class="pagenum" id="Page_203">[203]</span>
i decreti dei Santi Padri e gli esempi dei maggiori,
che il Re bene poteva essere scomunicato dal Papa,
e che come Fozio e Dioscoro era scomunicato a
ragione. Che più? Non trovando nulla di meglio
in sul momento, affermano con giuramento e appresso
a loro affermarono i duchi Rodolfo, Guelfo e
Teodorico (Goffredo marito della eccellentissima Matilde
era morto pochi dì innanzi), insiem cogli altri
maggiori del regno, che se il Re volesse acconsentire
al consiglio loro, essi entro il giro dell'anno condurrebbero
oltre i monti il Papa, il quale liberamente
lo assolverebbe dalla scomunica. E costrinsero il
Re a giurare colle sue labbra ch'egli aspetterebbe
la presenza e il giudizio del Papa. E fatto ciò tutti
di nuovo giurarono unanimi, che se il Re tenesse
il dato giuramento, eglino farebber con lui una
spedizione in Italia, e assalendo i Normanni libererebbero
Puglia e Calabria dalla dominazione loro.
Ché se pei suoi peccati egli venisse meno al giuramento,
mai più non lo riconoscerebbero per signore
e sovrano. Frattanto mandano a Roma il
vescovo di Treviri affinché conduca il Papa oltre
i monti ad Augusta. Ma come egli per l'astuzia
del Re fosse preso presso Piacenza, e non fosse liberato
prima che da Spira arrivassero lettere regie
al vescovo piacentino per la liberazione, io non
dirò perchè la storia è lunga.
</p>

<p>
«Il venerabile Gregorio per amor della pace muoveva
intanto verso Augusta tra somme difficoltà
di viaggio, ché l'inverno allora era gravissimo. Ma
il Re sprezzando il suo giuramento entrò d'improvviso
<span class="pagenum" id="Page_204">[204]</span>
in Italia, e sono alcuni i quali dicono ch'egli
voleva all'impensata impadronirsi del Papa, ciò
che par verosimile. Imperocché Gregorio vescovo
di Vercelli e cancelliere suo, a cui i principi avean
commesso di condurre il Papa oltre i monti, poiché
ebbe passato il giogo d'Apennino, udì ch'Enrico
nascostamente era arrivato a Vercelli, e annunziatolo
al Papa, questi subito si ritrasse a Canossa,
sicuro Castello della eccellentissima Matilde.
</p>

<p>
«Il re allora vedendo svelate le macchinazioni sue,
deposta in apparenza ogni fierezza, ammantandosi
di colombina semplicità, andò a Canossa. E per alquanti
giorni durando tra la neve e il ghiaccio a
pie' nudi, ingannò i meno accorti, e dal venerabile
Gregorio, che però non ignorava l'astuzia sua,
ottenne la richiesta assoluzione, e fu mediatore tra
loro il sacramento eucaristico nella celebrazione della
messa per questo modo. In presenza di vescovi, abbati,
religiosi, chierici e laici, lo fe' partecipe della
mensa divina a questo patto, <i>che s'egli s'umiliasse
della mente come del corpo, e se credesse lui esser
Pontefice di diritto e sé scomunicato a imitazione di
Fozio e di Dioscoro, e se credesse di potere essere
assoluto per quel sacramento, gliene crescerebbe salute,
ma se fosse altramente, come a Giuda gli entrerebbe
per la bocca Satana in persona.</i> Che più?
celebrata la messa ebbero la mensa in comune.
Quindi assoluti tutti gli altri dalla scomunica, fu
imposto loro che si guardassero dal consorzio degli
scomunicati. Taluni anche asseriscono ch'egli giurò
omaggio al Papa per la sua vita, le sue membra
<span class="pagenum" id="Page_205">[205]</span>
e il suo onore, ma io di ciò che ignoro interamente
non vuo' affermar nulla.
</p>

<p>
«Intanto il Re, posciaché fu assolto dal bando, mostravasi
in apparenza devoto al Papa e obbediente,
ché si sequestrava dal consorzio di tutti i vescovi
considerandoli scomunicati, ma di notte, aderendo
ai consigli loro nefandi, volgeva in mente ciò che
i fatti mostrarono più tardi. E così fece per tutto
il tempo che rimase a Piacenza, assai temendo la
presenza di sua madre imperatrice religiosissima,
che per avventura colà si ritrovava.
</p>

<p>
«In quel tempo medesimo venne a lui quel Cencio
odioso a Dio, di cui facemmo sopra menzione<a class="tag" id="tag126" href="#note126">[126]</a>, ed
egli di giorno rifiutava di vederlo come scomunicato,
ma di notte si dava tutto ai pestiferi consigli
suoi. E vedendo che non gli riusciva di tôr
via il Papa da Canossa, ei mosse a Pavia. Quivi
Cencio odioso a Dio morì d'amara morte, e Giliberto
e gli altri scomunicati ne celebrarono il funerale
con pompa mirabile.»
</p>

<p>
Narrata la storia di Gregorio VII, il libro di Bonizone
torna al punto onde era mosso, e dagli ammaestramenti
del passato viene nella sentenza che
pure tra le persecuzioni vive la Chiesa cara al Signore,
e fiorisce pur nei contrasti pei quali talora è
di necessità costretta ad usar l'armi temporali e le
è lecito usarle. «Adunque» egli conclude «combattano
i gloriosissimi soldati di Dio per la verità,
<span class="pagenum" id="Page_206">[206]</span>
contrastino per la giustizia, e combattano con tutta
l'anima contro l'eresia che si rizza contro a quanto
si dice e si venera. Emulino nel bene la eccellentissima
contessa Matilde, la quale con virile animo,
postergata ogni cosa mondana, piuttosto è pronta
a morire che a frangere la legge di Dio, e con
quante ha forze in ogni modo impugna l'eresia che
ora infierisce nella Chiesa. In mano sua, noi crediamo,
sarà dato Sisara, e come Jabin sarà disperso
nel torrente Cison perché sterminò la vigna
del Signore e la divora, talché è fatto come sterco
della terra. E noi secondo il tenore del ministero
nostro, preghiamo che l'eresia si distrugga prontamente
arsa dal fuoco e sgominata dalla severità
del tuo volto, o Signore.»
</p>

<p>
Così termina questo libro che aveva una specie di
continuazione storica in un altro opuscolo scritto da
Bonizone contro Ugo cardinale guibertino. È gran
danno che questo opuscolo sia ora perduto, perché,
da quanto ne sappiamo, può rilevarsi che contenesse
notizie importanti pei primi anni del pontificato di
Urbano II. Amico di Bonizone e suo compagno di
lotte era stato un nipote di papa Alessandro II, Anselmo
vescovo di Lucca, uom caro e devoto a Gregorio
VII che lo aveva dato per consigliere alla contessa
Matilde, e tale era rimasto fino alla morte. Di
lui ci rimane una biografia che pei tempi e le persone
che tratta ha un certo valore, e fu scritta da
un prete suo famigliare, di nome Bardone, il quale
con affetto fedele raccolse le memorie delle sue
virtù e dei miracoli che si moltiplicavano sulla sua
<span class="pagenum" id="Page_207">[207]</span>
tomba<a class="tag" id="tag127" href="#note127">[127]</a>. Più importante e più noto è un curioso poema
scritto da Donizone, monaco benedettino addetto alla
Chiesa di S. Apollonio nel castello di Canossa ai tempi
della contessa Matilde<a class="tag" id="tag128" href="#note128">[128]</a>. In versi barbari oltremodo
ed oscuri, egli narrò le gesta della sua signora, ispirato
ad un affetto profondo e ad un culto pieno di ammirazione
per la fortissima donna. Questo culto naturalmente
scema autorità ai suoi detti, e l'ufficio
suo lo induce talora ad una cauta riserva, mentre la
intralciata rozzezza dei suoi versi lo rende a leggere
faticoso e spesso difficile a capire. Tuttavia, come
nota un ardente ammiratore suo<a class="tag" id="tag129" href="#note129">[129]</a>, tutti coloro che
scrivono di Matilde e dei suoi tempi sono costretti
a valersi di lui e a tenerne gran conto. Erroneo relatore
dei fatti lontani, rapido o silenzioso dove teme
d'offender Matilde, del resto egli è minuto e abbastanza
preciso nei fatti dei quali ha personalmente
contezza, e l'affetto serbato oltre la tomba alla sua
eroina gl'ispira nei rozzi versi parole non prive di
patetica eloquenza, come queste colle quali nel chiudere
il suo poema si volge a Canossa esclamando:
«O candida pietra.... un tempo fosti felice e gloriosa,
allorquando la gran Matilde fu teco; gl'illustri
<span class="pagenum" id="Page_208">[208]</span>
suoi antenati ti amarono di spontaneo affetto e in
alto edificarono le tue mura. La stirpe che in te
riposa non è più.... Più non esiste la grande
Matilde, ma vive in te gloriosa la sua memoria, e
mentr'ella è in nuovi regni beata, risuona per ogni
parte la fama dell'eccelso suo nome.»<a class="tag" id="tag130" href="#note130">[130]</a>
</p>

<p>
Generazioni feconde di segnalati uomini furono
queste, ma vinti tutti da Gregorio VII che fu per
certo lo spirito animatore della età sua. Grandissimo
uomo, superiore ad ogni altro papa dopo il primo
Gregorio, pontefice e monaco, visse nel mondo e col
mondo, eppure tanto se ne distaccò nella rigida fermezza
dell'anima, da parer quasi diverso nella natura
sua dall'umano. Mentre lo straordinario uomo colla
mano ferrea scolpiva un monumento di storia maraviglioso,
ei ne veniva insieme scrivendo gli annali, e
segnava le pietre miliari del suo cammino nel registro
delle sue lettere. Fin da tempi antichissimi e per tutto
il Medio Evo, la Curia Romana usò, e continua l'uso,
di trascriver gli atti spediti in suo nome e serbarli
in appositi registri ordinati cronologicamente in libri
e divisi per anni. Questo provvido pensiero avrebbe
potuto preparare una infinita miniera di notizie alla
<span class="pagenum" id="Page_209">[209]</span>
storia, se nel corso dei molti secoli e delle molte vicende,
tranne alquante lettere di Giovanni VIII (872-882),
tutti i Regesti che stanno tra quello di Gregorio
primo e questo di Gregorio VII, non fossero andati
smarriti. Per maggiore sventura, neppur esso il Regesto
di Gregorio VII ci avanza intero, e solo ne son
discesi a noi otto libri, talché gli ultimi quattro anni
di quel pontificato rimangono senza tanto sussidio.
Filippo Jaffé, che ha pubblicato la migliore e più
completa edizione delle lettere gregoriane<a class="tag" id="tag131" href="#note131">[131]</a>, supplì
in parte alla mancanza raccogliendo ogni altra lettera
che poté trovare sparsamente, edita o inedita,
ma pur così gli avanzi relativi a quell'ultimo periodo
riescono scarsi al paragone del desiderio. E
tuttavia, anche monco in tal guisa, questo massimo
tra i documenti storici apparsi allora in Italia, sparge
un immenso tratto di luce sugli eventi di quella età,
e riproducendo con evidenza scultoria la figura grandiosa
e severa di Gregorio VII, ce lo mostra quale
era nelle sue relazioni coi contemporanei e nelle lotte
<span class="pagenum" id="Page_210">[210]</span>
sue quotidiane colle infinite difficoltà che si levavano
contro i suoi vasti disegni. Libro mirabilissimo, degno
di molta meditazione, solo paragonabile alle
lettere di Gregorio Magno, dalle quali però differisce
per molti rispetti. Paragonar quei due libri vale
paragonarne gli autori. Benedetti entrambi dalla
forza di una fede senza confini, mossi dall'impersonale
desiderio d'assicurar la vittoria a questa fede,
dotati entrambi di genio, superiore ciascuno di essi
all'età sua, eppure stretti e ossequenti a molti dei
pregiudizi che li circondavano, que' due papi differiscono
tra loro per l'indole diversa, e per un diverso
concetto dell'idea della Chiesa dovuto alla diversità
dei tempi, delle circostanze, delle ispirazioni.
Nel primo d'essi, comparso sul limitare del medio evo,
germoglia ancora la vita del passato, e l'anima gli
si tempra fra le tradizioni dell'antica Roma e le tradizioni
dei tempi apostolici, fra gli echi del Palatino
e gli echi delle Catacombe. Intelletto prudente pieghevole,
cuore indulgente e bisognoso d'espansione e
d'affetto, anima essenzialmente umana, il più perfetto
uomo che sia comparso in tutta la storia medioevale.
L'altro vien fuori nel colmo del medio evo, dopo una
lunga tenebra di corruzioni e di barbarie, monaco
fin dall'infanzia, non freddo, ma meno dischiuso a
tenerezza d'affetti, calmo severo inflessibile dominatore.
Riformare la Chiesa imputridita per le colpe
passate, trasformare l'ammollito clero in una falange
d'apostoli austera e staccata da ogni cura d'affetti
mondani, l'episcopato sottratto all'autorità regia e
stretto intorno al pontefice pastore di popoli e di re,
<span class="pagenum" id="Page_211">[211]</span>
guida suprema alla giustizia e alla pace. Tale il concetto
di Gregorio VII come scaturisce da queste lettere,
se non materialmente scritte certo almeno sempre
ispirate da lui, ed esprimenti tutte in diversi casi
una tendenza sola. Ché se questo concetto, avanzando
i termini del possibile e del giusto non toccò interamente
la sua meta, e presto cedendo luogo a concetti
nuovi si trasmutò in parte, non si scema per
questo la grandezza di Gregorio, ed egli rimane pur
sempre nella storia come un'aquila solitaria che posata
sulla cima d'una rupe, ivi sovrasta e guarda in
basso impassibile e maestosa.
</p>

<div class="chapter">
<p>
<span class="pagenum" id="Page_213">[213]</span>
</p>

<h2 id="cap6"><span class="smcap">Capitolo VI</span></h2>

<p class="blockquote narrow">
Nuove fasi del pensiero italiano dal dodicesimo secolo al decimoquarto — Scrittori
meridionali dei tempi normanno e svevo — Saba Malaspina — Storici del
Vespro Siciliano — Vite dei Papi — Vita di Cola di Rienzo — Scrittori municipali
lombardi del primo periodo — Ottone di Frisinga — Altri cronisti
imperiali — Storie generali — Fra Salimbene da Parma — Cronisti di varie
città dell'alta e della media Italia — Cronisti di Lombardia e della Marca
Trivigiana — Albertino Mussato.
</p>
</div>

<p class="pad2">
Mentre durava la lotta delle Investiture tra la
Chiesa e l'Impero, un grande mutamento veniva maturandosi
nelle condizioni politiche e intellettuali
d'Italia, e al cessare di quella lotta la storia letteraria
italiana trovasi come all'improvviso in un campo
diverso. Nel Mezzogiorno, il reame fondato prima dai
Normanni, radicatosi forte, divenne la sola monarchia
che rimanesse ferma in Italia, accolse per un
momento la sede dell'Impero, e, nè per le molte vicissitudini
nè pel mutare delle dinastie, si disciolse
mai più. La Chiesa Romana salita in alto per l'impulso
poderoso di Gregorio VII, mentre allargava
vastamente le influenze sue spirituali e politiche, veniva
aumentando e rafforzando il patrimonio suo temporale,
finché ai tempi d'Innocenzo III († 1216) toccò
il culmine di una potenza che cominciò a scadere
con Bonifazio VIII († 1303). Nell'Italia centrale e
<span class="pagenum" id="Page_214">[214]</span>
nell'alta, i Comuni dopo una laboriosa gestazione di
germi latenti, fiorivano a un tratto d'ogni parte e si
svolgevano rapidamente forti liberi e ricchi. Milano,
Venezia, Genova, Pisa, Firenze, ad ogni passo s'incontra
una città, ed ogni città è una potenza. Il sole
sorto dopo i primi albori dell'età precedente, s'accampa
in cielo e sale a splendere la luce di Tommaso
d'Aquino, di Giotto e di Dante. Tra così rigogliosa
ricchezza di vita, il laicato comincia ad uscire
dalla tutela ecclesiastica, anzi la democrazia invadente
nello Stato tenta d'invader la Chiesa. Dappertutto al
fervore del pensiero s'accompagna il fervore dell'azione,
e lo spirito filosofico appena rinato cerca
subito di promuovere nuove riforme. Agitato prima
da Arnaldo da Brescia esso scruta arditamente le dottrine
ecclesiastiche difese da San Bernardo e più tardi
dai Domenicani, e intanto varie eresie serpeggiano
tra il popolo, stendono loro riti e ispirano sacri entusiasmi
ed eccessi strani, mosse in parte da tendenze
non diverse da quelle che muovono l'ordine democratico
di Francesco d'Assisi. Le mutate condizioni mutano
le condizioni dell'Impero tedesco che, s'impegna
in una lotta nazionale ai tempi di Federico Barbarossa,
s'italianizza un momento con Federico II, e poi trapiantato
di nuovo in Germania, perde ogni forza tra
noi ed è svigorito quando Arrigo VII vi discende
confortato dai Ghibellini. I nomi di guelfo e di ghibellino
divengono pretesto e segnacolo delle discordie
italiane, che crescono quanto più esuberante è la vita,
e creano lotte e anarchie e tirannidi e sventure infinite
alla patria. Ma pur tra queste discordie si esplica
<span class="pagenum" id="Page_215">[215]</span>
la espressione vera del pensiero e dell'indole italiana
coll'esplicarsi delle arti e più della lingua, che tenta
le sue prime canzoni a Bologna e alla corte di Federico
II in Sicilia, canta tra il popolo le laudi spirituali
dei Francescani, e cercando perfezioni per tutta Italia,
pone finalmente sede in Toscana ad aspettare la
vicina musa dell'Alighieri.
</p>

<p>
Tale il periodo di cui si debbono ora esaminare gli
storici. Come al rovinar dell'Impero s'erano inaridite
le fonti storiche, così ora quanto più cresce e
si feconda la vita del popolo tanto si moltiplicano le
cronache e a poco a poco saliscono a dignità di storia.
I materiali ci si affoltano intorno così aumentati
d'importanza e di numero, che non è più possibile
per me, e non gioverebbe oramai, il tener dietro singolarmente
alle centinaia di cronisti che spuntano
fuori da ogni parte d'Italia tra il dodicesimo secolo
e il decimoquarto. È necessario restringersi. E per
cominciare dal Mezzogiorno, ai cronisti del primo
periodo normanno menzionati più sopra nel capitolo
quarto, altri se ne vogliono aggiungere<a class="tag" id="tag132" href="#note132">[132]</a> fioriti sotto
<span class="pagenum" id="Page_216">[216]</span>
gli ultimi re di quella dinastia, i quali più o meno
si collegano coi cronisti del periodo svevo che succedette
(A. D. 1194-1268). Le cronache monastiche
danno un secondo germoglio. Appartengono a questa
età gli <i>Annales Casinensens</i> (1000-1212), compilazione
di diversi monaci che ritesserono la storia di Montecassino
traendola dagli storici che già si sono esaminati
ed aggiungendovi notizie proprie per gli anni
posteriori. Il monastero di S. Clemente di Casauria
e quello di S. Bartolomeo di Carpineto situati entrambi
in Abruzzo, entrambi di fondazione antichissima,
ebbero anch'essi le loro cronache infarcite di
documenti preziosi al modo della cronaca di Farfa,
e compilati sul finire del dodicesimo secolo la prima
da un Giovanni, la seconda da un Alessandro monaci
ciascuno del monastero di cui raccolsero le memorie.
Di carattere più vasto di queste cronache monastiche,
la storia di Alessandro abbate di Telese sugli avvenimenti
del regno di Ruggiero di Sicilia (A. D. 1127-1135),
è libro notevole malgrado le tendenze panegiriche a
cui l'autore s'ispira. Gli <i>Annales Ceccanenses</i>, pubblicati
prima col titolo di <i>Chronicon Fossae Novae</i> dal
monastero dove furono rinvenuti, e composti in forma
di storia universale, cominciano dall'èra volgare e
proseguono fino al principio del secolo decimoterzo
in cui furono scritti, per quanto pare, da Landulfo
abbate di S. Maria de Flumine presso Ceccano<a class="tag" id="tag133" href="#note133">[133]</a>. Inutile
<span class="pagenum" id="Page_217">[217]</span>
rabberciamento di antiche scritture nella prima
parte, questo lavoro divien diffuso e circostanziato
nella parte più recente. In essa, all'anno 1192, anche si
contiene di diverso autore una rozza ed oscura poesia
contro Enrico VI imperatore, il quale pel suo matrimonio
colla principessa normanna Costanza, aveva
impiantata nel mezzogiorno la dinastia sveva degli
Hohenstaufen, e s'era fatto odioso così per l'influenze
tedesche che introduceva, come per le sue crudeltà
contro il partito normanno divenuto oramai nazionale
e caro ai Siciliani. Più universale ancora è la cronaca
di Romualdo Guarna arcivescovo di Salerno e celebrato
tra i medici della scuola salernitana. La quale
cronaca incomincia dalla creazione del mondo e scende
fino alla seconda metà del secolo dodicesimo dove si
interrompe. Uomo di alto affare nella Corte normanna
dei due Guglielmi di Sicilia, ai quali era legato di sangue,
occupò cariche eminenti presso quei due sovrani,
ed ebbe gran parte nei molti rivolgimenti che agitarono
quegli ultimi regni della dinastia degli Hauteville.
Andò a Venezia rappresentante di Guglielmo II
il Buono, e prese parte in nome del suo signore al
convegno e ai trattati di pace che ivi ebbero luogo
tra Alessandro III e i Comuni Italiani da un lato,
e Federico Barbarossa dall'altro. Accolto con particolari
attestati d'onoranza dall'Imperatore, e condotti
<span class="pagenum" id="Page_218">[218]</span>
a termine con buon esito i suoi negoziati, egli parla
del convegno di Venezia con diffusa compiacenza nella
sua cronaca. Questa, come può credersi, ha gran pregio
quando giunge ai fatti contemporanei, sebbene
una certa parzialità spiegabile in un uomo vissuto in
mezzo alle lotte vive e violente dei partiti, inclini
spesso l'autore a colorire i fatti o a sbiadirne le tinte
o a tacerli, secondo il vantaggio del partito suo. Egli
stava coi governativi e monarchici, ai quali si opponeva
il partito feudale dei baroni mal sofferenti
degli uomini nuovi che salivano al potere con danno
loro. A questo partito apparteneva invece Ugo Falcando,
robusto e generoso scrittore che si guadagnò
colla sua storia dei fatti di Sicilia il glorioso soprannome
di <i>Tacito del Medio Evo</i><a class="tag" id="tag134" href="#note134">[134]</a>. È disputa sul luogo
della sua nascita, ma par vero ch'egli nascesse in
Francia, e venuto in Sicilia da giovane, rimanesse non
breve tempo nell'isola dov'ebbe, come narra egli
stesso, favore, sostegno e condizione onorata. Ripassato
in Francia o, forse, in Inghilterra, scrisse la sua
storia e la compì verso il 1169. Poi più tardi, nel 1189,
ripresa la penna, in una lettera a Pietro di Blois toccò
nuovamente delle cose di Sicilia quando Guglielmo II
moriva e Tancredi di Hauteville levatosi a capo del
partito siculo-normanno e proclamato re, tentò d'opporsi,
e per quattro anni che durò in vita si oppose,
alle pretese del tedesco Enrico VI. Partigiano
<span class="pagenum" id="Page_219">[219]</span>
ed amante della feudale nobiltà normanna stabilita
in Sicilia, Falcando ne accomuna gl'interessi a quelli
del Regno, che gli è caro malgrado le amare parole
che di tanto in tanto volge a Siciliani e a Pugliesi,
mosso piuttosto da antipatia di partito che da antipatia
nazionale. Diverso in ciò da Romualdo Salernitano,
egli ci parla appena di sé, e da questo riserbo
deriva la povertà delle notizie che rimangono
sul conto suo. Anche vi è un'altra diversità tra lui
e l'arcivescovo, che dove questi tende a tacere le
circostanze sfavorevoli al suo partito, Falcando invece
è più coraggioso e affronta la difficoltà francamente,
esponendo, mentre li giudica, i fatti pervenuti
a sua notizia o per averli egli stesso veduti o per
averli uditi dai ragguagli dei nobili normanni ai quali
fu familiare. E sebbene egli attinga a fonti partigiane
e parteggi egli stesso in cuor suo, tuttavia è
più imparziale che non potrebbe aspettarsi. Inoltre,
sagace com'egli è ed acuto, sente che la nuda narrazione
dei fatti non basta all'ufficio di storico, e ci
serba una quantità di notizie che non sapremmo altrimenti,
intorno alla costituzione politica della monarchia,
alle condizioni dei feudatari, dei municipî
e del popolo. Il Gibbon, malgrado qualche lieve inesattezza,
parla di Falcando con l'usata intuizione sua,
e dice: «Falcando è stato chiamato il Tacito di Sicilia,
e io dopo una giusta ma immensa riduzione
dal primo al dodicesimo secolo, da un senatore ad
un monaco, non lo vorrei privar del suo titolo. La
sua narrazione è rapida e lucida, il suo stile ardito
ed elegante, il suo spirito d'osservazione è
<span class="pagenum" id="Page_220">[220]</span>
acuto: aveva studiati gli uomini e sente come un
uomo.»<a class="tag" id="tag135" href="#note135">[135]</a> E narrando le ultime vicende del regno
normanno, e come Enrico VI se ne impadronisse coll'armi
«contro l'unanime volere d'un popolo libero,»
il Gibbon reca in parafrasi le profetiche parole che
Falcando compiuta la sua storia mandava a Pietro
di Blois sul cominciar della lotta. Le quali parole
son qui ripetute per intero come le scrisse lo storico
di Sicilia, a testimoniare i nobili affetti e la malinconia
profonda che gl'ispirava la caduta del regno
normanno.
</p>

<p>
«E Dio volesse che entrata col re tedesco in Sicilia,
mancasse a Costanza la fermezza del perseverare,
nè le si desse copia dei campi messinesi,
o di trapassare i confini dell'Etna! Là rimarrebbe
benissimo quella gente dove la crudeltà dei Pirati
verrebbe in cozzo colle atrocità dei Teutoni.... Ma
i luoghi interni di Trinacria, massime dove splende
il fulgore della città nobilissima preminente per
singolar merito a tutto il Regno, sarebbe nefando e
mostruoso veder polluti dall'ingresso dei Barbari,
scomposti dal terrore degli irruenti, esposti alle rapine
dei predoni, o turbati dalla barbarie delle leggi
straniere. Ma tu mi dirai, ‘A che vuoi venire, e
<span class="pagenum" id="Page_221">[221]</span>
qual consiglio stimi che prenderanno i Siciliani?
Si eleggeranno essi un Re e combatteranno a forze
unite contro i Barbari, ovvero cedendo alla diffidenza
e all'uggia della insolita impresa, preferiranno
accettare ogni duro giogo di servitù piuttosto
che provvedere alla fama e alla dignità propria,
alla libertà della patria?’ Io stesso trattando tacito
questi pensieri nella mente dubbiosa, tenzono tra
me distratto dalle varie ragioni, nè veggo chiaro
il partito da scegliere. Certo se si eleggeranno un
Re di non dubbio valore, e se i Saraceni non discorderanno
dai Cristiani, l'eletto Re potrà soccorrer
le cose quasi disperate e perdute, e conducendosi
prudentemente respinger le incursioni dei nemici.
Imperocché s'egli si concilierà il favor dei soldati
aumentando gli stipendî, se conferendo beneficî si
cattiverà l'animo della plebe, se premunendo con
cura le città e le fortezze, anche in Calabria, disporrà
presidî in luoghi opportuni, ei potrà protegger
per modo Sicilia e Calabria che non cadano
in man de' Barbari. Ma in Puglia dove godon sempre
del nuovo e voglion sempre cose diverse, non
reputo che si possa riporre speranza o fiducia veruna.
Che se raccogliendo soldati a forza li comanderai
alla battaglia, e' ti si metteranno in fuga
prima che si dia fiato alle trombe: se li porrai a
difender le fortezze, ecco che gli uni tradiscono gli
altri e ti introducono dentro il nemico alla insaputa
o a malgrado dei compagni. E poi perché è
difficile che, tolto il timore del re, in tanto turbinar
delle cose i Saraceni non sieno oppressi dai Cristiani,
<span class="pagenum" id="Page_222">[222]</span>
se i Saraceni stanchi per le molte ingiurie
di costoro comincieranno a discordarne, e occuperanno
le castella marittime e le fortezze della montagna,
per modo che si debba combatter da un lato
i Tedeschi a tutta possa, e dall'altro respingere le
frequenti scorrerie dei Saraceni, che credi faranno
i Siculi oppressi tra queste angustie, e posti come
tra il martello e l'incudine? Faranno come potranno,
e arrendendosi in quella miserevole condizione ai
Barbari si metteranno nella potestà loro. Oh voglia
Iddio che s'accordino i voti della plebe e dei nobili
de' Cristiani e de' Saraceni, affinché eleggendosi
concordemente un Re, si sforzino di contrastare con
ogni potere, con ogni sforzo, con ogni aspirazione
alla irruenza dei Barbari. Infelice isola condannata
dalla sorte a nutrire e far così prosperare i tuoi figli,
che quando sono giunti alla desiderata maturità di
lor forze, prima ne fanno esperimento in te, e gli
allevati dalle tue pingui mammelle ti scerpono ricalcitrando
le viscere! Così molti nutriti già nel tuo
seno e nelle tue delizie, t'afflissero poi con infinite
ingiurie e guerre infinite. Così anche Costanza educata
dalla cuna alla abbondanza delle tue delizie,
istruita nelle tue dottrine, informata ai tuoi costumi,
se n'andò da ultimo tra i Barbari ad arricchirli
delle tue ricchezze, ed ora con esercito ingente
viene a ripagarti una scellerata mercede, a
distrugger violenta la ornatezza della sua bella nutrice,
a contaminar colla sozzura barbarica quella
tua purezza per cui sovrasti ad ogni altro regno.
Muoviti ora o Messina città possente e prevalente
<span class="pagenum" id="Page_223">[223]</span>
per molta nobiltà di cittadini, segui qual miglior
consiglio t'è dato guardando alla salvezza tua, per
fiaccare i primi sforzi dei Barbari e vietare il passo
del Faro alle armi nemiche. Preme che tu maturi
ponderatamente ciò che farai. Imperocché come tu
prima ti presenti innanzi alle navi che vengono in
Sicilia appena passato il Faro, anche t'è necessità
sostenere i primi impeti dei combattenti e sperimentare
i primi auspicî della guerra. Certo ti crescerà
gran forza e fiducia, grande speranza e sicurezza,
se guardi al valore e alla audacia dei cittadini
tuoi, i vecchi atti a maturar consigli, i giovani avvezzi
alle cose di guerra, il giro delle tue mura
tutto cosparso intorno di torri, se pensi alle forze
tue colle quali spesso frangesti la superbia dei
Greci, e spogliando Affrica e Spagna ne traesti
spesso preda ingente e spoglie opine. Non ti dia
dunque nessun timore, nessun terrore la turbolenta
barbarie di costoro, se resistendo fortemente potrai
sostenere i primi assalti, scuoterai dal tuo collo un
giogo durissimo e spargerai lontano la gloria immortale
del celebrato tuo nome.»<a class="tag" id="tag136" href="#note136">[136]</a>
</p>

<p>
<span class="pagenum" id="Page_224">[224]</span>
</p>

<p>
Con Ugo Falcando può dirsi che abbiano termine
gli storici del periodo normanno, dai quali si fa passaggio
a quelli del periodo svevo mediante il carme
di Pietro da Eboli (A. D. 1187-1195), che in versi
eleganti narrò la lotta fra Tancredi ed Enrico VI,
scrivendo piuttosto un panegirico di quest'ultimo che
una storia. È un periodo povero di cronisti speciali
per la bassa Italia, sebbene in esso grandeggi la figura
di Federico II che tanto affascinò le menti de' suoi
contemporanei in Italia, e la corte sua di Sicilia divenisse
convegno d'uomini dotti e di letterati, e quasi
culla della poesia italiana. La cronaca anonima <i>De
rebus siculis</i>, gli <i>Annales Siculi</i>, il <i>Breve chronicon
lauretanum</i> sono scritture utili a consultar dallo storico
ma di mediocre valore, e solo davvero importanti
tra i cronisti meridionali di quella età sono
Riccardo da San Germano, Niccolò di Jamsilla e Saba
Malaspina sul continente, e nell'isola di Sicilia Niccolò
Speciale e Bartolomeo da Neocastro. Il primo di
questi scrittori, nato nella città di San Germano alle
falde di Montecassino, fu notaio imperiale e adoperato
in molti negozî da Federico II. Le molte cose
vedute, l'esperienza della vita pubblica, e, forse, le
tradizioni della letteratura storica attinte alla grande
Badia presso cui era nato, lo invogliarono a scrivere
la storia dei tempi che corsero dalla morte di Guglielmo
il Buono fino al 1254. Lavoro preciso e semplice,
scritto con imparzialità diligente, ricco di fatti
narrati schiettamente, senza nessuno ornamento oratorio,
povero di colorito, cronaca vera e non storia,
esso è la guida più sicura che abbiamo per quegli
<span class="pagenum" id="Page_225">[225]</span>
anni intorno alle vicende di Federico II e delle provincie
napoletane.
</p>

<p>
Onesti narratori anch'essi gli altri due, ma parteggiatori
entrambi e appassionati nella lotta risorta
per la terza volta tra la Chiesa e l'Impero, della quale
descrivono le ultime vicende. Del ghibellino Niccolò
di Jamsilla non sappiam nulla oltre il nome, e questo
pur dubbiamente, ma dalla stessa opera sua può dedursi
ch'egli era notaio, familiare e segretario di re
Manfredi, e suo seguace negli anni 1253-1256, tanto
appariscono minute e sicure le notizie che egli più
specialmente ci dà per questi anni del regno di quel
cavalleresco sovrano. Scrive con eleganza dignitosa,
e le tendenze ghibelline non nuocciono alla sua fedeltà
di storico, ché anzi lo stesso parteggiar suo gli
cresce forse la naturale attitudine di connettere insieme
gli avvenimenti e di giudicarne da un punto
di vista complessivo e sintetico. Questa attitudine egli
ha comune con Saba Malaspina, di cui pure si hanno
scarse notizie. Saba nacque a Roma d'una vecchia
famiglia romana, fu decano della Chiesa di Mileto
in Calabria, e addetto alla Curia di papa Martino IV,
durante il cui pontificato (A. D. 1281-1285) scrisse
la storia sua e la dedicò ad un collegio di ufficiali
della Curia. In questa storia, egli dichiara di voler
narrare i fatti veri de' quali fu testimonio egli stesso, o
quelli, che divulgati tra i contemporanei, gli sono giunti
all'orecchio e gli paiono aver sembiante di certezza.
L'opera divisa in due parti, tratta gli avvenimenti
del regno dalla morte di Federico II fino alla morte
di Carlo d'Angiò (A. D. 1250-1285). È la storia di un
<span class="pagenum" id="Page_226">[226]</span>
periodo agitato e pieno di rivolgimenti, e abbraccia
le fortunose vicende del regno di Manfredi. Il quale
da Federico II colla regia corona ereditò il mortale
odio del partito guelfo, e la nimistà dei papi onde si
spianò la via a Carlo d'Angiò, finché alla battaglia di
Benevento cadde Manfredi cessando insieme il regno
e la vita. E dopo Manfredi, continua Saba narrando lo
stabilirsi di Carlo d'Angiò, e le molteplici sue relazioni
col partito guelfo in tutta Italia, e specialmente
coi papi e col municipio di Roma di cui fu senatore;
e il tentativo del bello e infelice Corradino di Hohenstaufen
che scese di Germania a sedici anni per
riacquistare il regno de' suoi, ma fu vinto a Tagliacozzo,
e il fosco Angioino gli fe' come un fiore reciso
cader sul patibolo la testa giovinetta vendicata più
tardi in Sicilia quando suonò la tremenda campana
del Vespro<a class="tag" id="tag137" href="#note137">[137]</a>. Guelfo d'animo e addetto alla curia
pontificia, Saba rende bella giustizia al valore e alle
sventure di Manfredi e di Corradino, e non si studia
di nascondere le colpe del re Carlo di cui, pure
pregia oltremodo le doti che gli valsero di conquistare
il regno e di piantarvi la sua dinastia. Gonfio
ricercato oscuro di stile, rozzo nel suo latino, non
difetta tuttavia d'efficacia nè di colorito, ispirato
com'è dalla importanza del suo soggetto e dai sentimenti
<span class="pagenum" id="Page_227">[227]</span>
che gli desta in core il continuo mutarsi di
tante fortune<a class="tag" id="tag138" href="#note138">[138]</a>.
</p>

<p>
Lo scoppio improvviso che determinò la rivoluzione
del Vespro e lo stabilirsi della stirpe d'Aragona
in Sicilia, trovano in Saba uno storico acuto
ed onesto, che pur malgrado l'animo sfavorevole, seppe
vederne le cause e le conseguenze, e con lui sono tra
i principali storici di quell'avvenimento i siciliani
Bartolomeo da Neocastro e Niccolò Speciale. Bartolomeo
da Neocastro, messinese, giurista, magistrato repubblicano
di Messina durante la rivoluzione del 1282,
indi avvocato del fisco e nel 1286 ambasciatore di Giacomo
I di Sicilia al pontefice Onorio IV, è forse il
miglior testimonio che ci rimanga intorno a quel fatto.
<span class="pagenum" id="Page_228">[228]</span>
La sua narrazione muove dal 1250 e va fino al 1293,
distendendosi nell'ultimo periodo di tempo e descrivendo
gli eventi ancor freschi nella memoria dell'autore
con intendimento onesto di dire il vero, salvo
che un soverchio amore alla nativa Messina lo rende
talvolta ingiusto ai Palermitani e a ciò ch'essi fecero
per affrancar l'isola dalla tirannia dei Francesi.
La <i>Historia Sicula</i> di Niccolò Speciale abbraccia un
periodo posteriore, e, muovendo appunto dal Vespro,
giunge fino al 1337, e narra la storia dei primi regni
aragonesi di Sicilia. Uomo d'alto stato e ricco
di buone lettere, Niccolò Speciale era stretto di amichevoli
legami colla corte di Federico II d'Aragona,
il quale nel 1334 mandò anche lui ambasciatore a
papa Benedetto XII. Da questi legami, nota giusto
l'Amari, «abbiamo un bene ed un male, il bene che
fu in luoghi e in tempi da conoscere appunto, e
non da uom del volgo, ciò che scrisse, veduto cogli
occhi propri e ritratto da vicino; il male che
poté peccar di prudenza cortigiana contro la verità.»<a class="tag" id="tag139" href="#note139">[139]</a>
</p>

<p>
<span class="pagenum" id="Page_229">[229]</span>
</p>

<p>
Dalla famosa isola tornando ora di nuovo alla terra
ferma, senza indugiarmi a parlare degli scrittori dei
primi tempi angioini, che sono scarsi e di poco interesse
allo scopo del libro, passerò d'un tratto a parlare
degli scrittori romani. Anch'essi scarseggiano,
e dice vero il Gregorovius osservando che le migliori
notizie sulla storia municipale di Roma ci sono fornite
dai cronisti inglesi, Guglielmo di Malmesbury,
Rogero Hoveden, e soprattutto da Matteo Paris i cui
lavori sono preziosi alla storia italiana del tredicesimo
secolo. Di Saba Malaspina si è detto come, egli
romano, trattasse insieme gli avvenimenti del reame
napoletano e quelli di Roma allora assai mescolati.
Le vite dei papi, dopo quelle che scrisse il cardinal
<span class="pagenum" id="Page_230">[230]</span>
Bosone furono prima ripigliate da un altro inglese,
Giovanni di Salisbury, del quale avanza un frammento
pregevolissimo per la storia di Eugenio III, che fu
pubblicato col titolo di <i>Historia Pontificalis</i><a class="tag" id="tag140" href="#note140">[140]</a>. Dopo
lui un prete anonimo narrò le <i>Gesta d'Innocenzo III</i>
(A. D. 1198-1216), e trattò le relazioni di quel pontefice
illustre verso l'Oriente e la Sicilia, con diffusione
e autorità di contemporaneo, ma non chiaro nè
elegante. Scritta anch'essa da un contemporaneo, ma
parziale assai e nemica all'imperatore Federico II,
è la vita di Gregorio IX († A. D. 1241). A questo,
di gran lunga più pregevole tien dietro la storia d'Innocenzo
IV (A. D. 1243-1254), composta da un cappellano
di lui, Niccolò da Calvi, scrittore apologetico
ma bene informato e diligente, che ricorda i migliori
scrittori del Libro Pontificale e li supera per la facile
eleganza dello stile e per una purezza di linguaggio,
che ci fa sentire come oramai la buona
latinità sia risorta e s'avanzi rapida nella via di
maravigliosi progressi<a class="tag" id="tag141" href="#note141">[141]</a>. Dopo Niccolò da Calvi non
abbiam più proprie biografie di pontefici, ma solo
aridi cenni riuniti più tardi nelle raccolte che si
vennero compilando al secolo decimoquarto, quando
<span class="pagenum" id="Page_231">[231]</span>
la storiografia pontificia, trasformandosi, prendeva un
carattere più generale nella cronaca di Martino di
Troppau, famoso col nome di Martin Polono, e in
quelle, men celebrate ma migliori assai, dei domenicani
Bernardo Guidone e Tolomeo di Lucca, le quali
muovendo entrambe dall'èra volgare, cessano nella
prima parte del secolo decimoquarto<a class="tag" id="tag142" href="#note142">[142]</a>.
</p>

<p>
Il passaggio della sede pontificia ad Avignone, togliendo
ogni occasione di scriver da Roma la storia
dei papi, riuscì a danno della storiografia romana
ed è ragione che sia così. I municipi dell'alta e della
media Italia rappresentavano propriamente uno stato,
ed avevano una vita politica che difettava alla città
di Roma assorbita com'era nella vita politica del Papato.
Quando questa veniva meno, il valore della storia
di Roma non superava quello d'ogni mezzano Comune
fuorché per la grandezza del nome romano e
de' suoi ricordi immortali. E ciò è così vero, che appena
tra i ruderi giacenti del Fôro, si rizzò la figura
fantastica di un uom singolare che, risognando la vaghezza
delle glorie antiche, salì al Campidoglio, brillò
quivi un momento e svanì nel buio, tosto ecco apparire
una cronaca a ricordarne le gesta, ma venne
isolata, e la <i>Vita di Cola di Rienzo</i> riman solitaria
com'è solitaria la figura dell'eroe che descrive.
</p>

<p>
Tra pochi altri frammenti di mediocre valore, la
<i>Vita di Cola di Rienzo</i> è il lavoro storico più poderoso
<span class="pagenum" id="Page_232">[232]</span>
prodotto da Roma nel secolo decimoquarto. Della
autenticità di questo lavoro fu mosso dubbio e taluno
anzi la negò addirittura, e neppur io, lo confesso,
oserei dichiararmi scevro da ogni esitazione.
Ma le ragioni per ritenerlo autentico mi sembrano
tali, che quando per uno studio accurato dei manoscritti
che restano, e per un esame storico e filologico
del testo, si potrà pronunciare un giudizio definitivo,
io fo stima che la sentenza sarà favorevole alla cronaca,
e se ne avrà una edizione genuina e monda
dagli errori e dalle interpolazioni che la deturpano
adesso. Del resto pur così imperfetta come oggi la
leggiamo, quella vita è piena d'attrattive, dettata in
dialetto romano, animata da esclamazioni e da dialoghi,
semplice evidente piena di movimento e di
vita. Mossa da grande ammirazione per Cola, è temperata
dal profondo patriottismo del cronista, il quale
amante ancor più di Roma che di lui, ci mette innanzi
l'immagine fantasiosa del Tribuno in tutte le
sue strane contraddizioni. Quel suo misto di senno
e di capricci, la grandezza classica dei propositi di
un uomo quasi ispirato, e le puerili vanità di chi a
un tratto salisce da umiltà di stato ad autorità illimitata,
ogni impulso, ogni nota caratteristica di quella
curiosa indole, ci si descrive con tanta vivacità, che
egli sembra risorgerci innanzi a rivivere la clamorosa
sua vita. E con lui rivediamo i legati del Papa e i baroni,
ora accarezzati or minacciati da Cola, tremargli
innanzi di paura e d'ira e covar la brama della vendetta
in core; e le sedizioni bollire e sbollire, e agitarsi
armati que' turbolenti Romani e muovere a combattere
<span class="pagenum" id="Page_233">[233]</span>
nelle piazze e talora acquetarsi e poi frementi
riarder di nuovo e tornare alle ire, alle grida, ai tumulti.
È quel libro un romanzo immaginoso e vivace
assai più di quello del Bulwer ed è insieme storia,
come il tipo del tribuno romano è di quei tipi che
fermano a un tempo la mente degli storici e la fantasia
dei poeti<a class="tag" id="tag143" href="#note143">[143]</a>.
</p>

<p>
Se in Roma era grande povertà di cronisti, ben
diverso accadeva in altre parti d'Italia, in Lombardia
<span class="pagenum" id="Page_234">[234]</span>
soprattutto, dove la vita comunale si svolgeva
floridissima, le libertà cittadine si allargavano, e con
esse i commerci e le ambizioni e il cozzar delle armi
agitate talora contro le invasioni tedesche, più spesso
in guerre fratricide tra le città vicine e fin dentro
le mura d'una sola città. Già fin dal secolo undecimo,
quando la Chiesa lottava per la supremazia, comincia
in Milano a profilarsi la storia secondo le nuove tendenze,
e un elemento laico e popolare penetra in essa
e vi soffia dentro l'alito della vita sua. In tal modo
Arnolfo, sebbene partigiano della aristocrazia ecclesiastica
milanese, è inconsciamente animato ancor egli
da questo elemento nelle <i>Gesta Archiepiscoporum Mediolanensium</i>
(A. D. 925-1076). In esse egli narra quel
periodo agitato d'ansie e di contrasti tra l'alto clero
milanese da un lato, e dall'altro gran parte del basso
clero e del popolo: quello per antica tradizione ostile
alle pretese romane, geloso di sue prerogative e di
sue ricchezze, contrario al celibato ecclesiastico, ma
il basso clero e il popolo trascinati dalla corrente
delle idee riformatrici, e addicentisi a quel partito
della Pataria di cui abbiam veduto farsi campione
a Piacenza e divenir martire Bonizone da Sutri. Arnolfo
inizia a Milano la cronaca municipale, che ci
apparve iniziata a Venezia da Giovanni diacono, e
nelle pagine d'Arnolfo, dice assai bene uno scrittore
recente, «non siamo più nel chiostro, siamo nella città
in mezzo ai suoi tumulti e alle sue lotte.»<a class="tag" id="tag144" href="#note144">[144]</a> E mentre
<span class="pagenum" id="Page_235">[235]</span>
la Pataria milanese aveva anch'essa i suoi martiri
in Arialdo e in Erlembaldo delle cui vite ci rimane
un racconto, altri storici sorgevano a narrare
le vicende delle lotte religiose e delle civili. Così due
Landolfi, il seniore e il giuniore, riproducevano il
popolo tra cui vivevano, il primo addetto al partito
degli arcivescovi, fiero appassionato parzialissimo;
assai migliore e moderato il secondo, più veritiero
e ricco di maggior dottrina e di maggior diligenza.
Nato sul cadere dell'undicesimo secolo, Landolfo giuniore
fu educato con cura, viaggiò per motivo di studî
a Parigi, dove allora conveniva d'ogni parte d'Europa
la gioventù ad istruirsi, e tornato in patria fu
addetto alla chiesa di San Paolo riedificata da suo
zio Liprando, eloquente ardentissimo e perseguitato
capo della Pataria. Perseguitato ancor egli ma pur
tenuto in gran conto, Landolfo giuniore scrisse una
storia di Milano dal 1095 al 1137, che, al dire del
Muratori, è breve ma contiene tutti i maggiori eventi
che muovevano allora Milano, e i rivolgimenti degni
di memoria, ed esprime vividamente quel che poteva
in que' tempi, e potrà sempre, la cupidigia del dominare.
Nè la narrazione di Landolfo si restringe
entro le mura della città, ma s'allarga ad illustrare
molta parte della storia italiana<a class="tag" id="tag145" href="#note145">[145]</a>.
</p>

<p>
<span class="pagenum" id="Page_236">[236]</span>
</p>

<p>
Contemporanei a Landolfo un Magister Moyses celebrava
verseggiando le lodi della nativa Bergamo,
dov'era tornato dopo essersi guadagnato ricchezze ed
onori alla corte di Costantinopoli, e un altro poeta,
anonimo, piangeva la devastazione di Como compiuta
dai Milanesi e la guerra lunga ed aspra che la precedette
dal 1118 al 1127. Ma i tempi procedevano
rapidi, e i nuovi avvenimenti apparecchiavan materia
ai nuovi cronisti, tra i quali ci si presenta primo un
Milanese, a cui dobbiamo una buona storia delle
guerre sostenute dai Milanesi contro il Barbarossa<a class="tag" id="tag146" href="#note146">[146]</a>.
Il momento solenne per la storia di Milano, che rasa
al suolo e solcata dall'aratro del vincitore, era risorta
a un tratto indomita e più implacabile che mai
contro Federico, le feroci crudeltà di quella lotta accanita,
le nimicizie mortali di talune città fra loro,
<span class="pagenum" id="Page_237">[237]</span>
e la gloriosa concordia delle altre che liberò l'Italia
colla vittoria di Legnano (A. D. 1176, 29 maggio),
trovano in questo cittadino di Milano un testimonio
oculare che narra i fatti con calma austera e con desiderio
di cavarne ammaestramento per le generazioni
future: «Ciò ch'io vidi e che udii di verace, tenterò
di scrivere. Imperocché è di grande utilità a chi
vien dopo l'imparare da ciò che è accaduto a guardarsi
per l'avvenire.» E alla voce di questo severo
cronista che narra le difese della patria, dalle coste
adriatiche fa eco quella del fiorentino Boncompagno
che descrive con molto maggiore impeto un episodio
di quel contrasto, l'assedio d'Ancona, la quale stretta
dai soldati imperiali guidati da un prete guerriero,
Cristiano arcivescovo di Colonia, si difese ostinata
e costrinse i Tedeschi a levare l'assedio.
</p>

<p>
Guardando le cose con occhio affatto diverso e appassionati
per la parte imperiale, scrissero Ottone
Morena e suo figlio Acerbo, i quali lasciarono memoria
delle cose operate in Italia da Federico I, e
delle vicende di Lodi loro patria. Ottone che fu giudice
e messo imperiale di Lotario e di Corrado III,
produsse fino al 1162 il suo lavoro, continuato poi
fino al 1167 dal figliuolo Acerbo, caro all'imperator
Federico che lo nominò podestà di Lodi. Alla costui
morte avvenuta in Siena nel 1167, un anonimo proseguì
la storia interrotta, e la prolungò di qualche
anno con intelletto alquanto più nazionale dei due
Morena, i quali vincolati d'affetto all'Impero e accesi
dell'antico odio di Lodi contro Milano, sono ardentemente
nemici a quest'ultima. Ma pur con questo
<span class="pagenum" id="Page_238">[238]</span>
difetto di parzialità, per la forza dell'ingegno e della
espressione, e per le molte notizie che recano, voglionsi
tenere tra le migliori fonti che ci rimangono di quella
età memoranda<a class="tag" id="tag147" href="#note147">[147]</a>.
</p>

<p>
La figura grandiosa di Federico Barbarossa ebbe
fra i Tedeschi uno storico il cui nome di necessità
si registra in queste pagine. Fu questi Ottone vescovo
di Frisinga, nato verso il 1114 dalle seconde
nozze di Agnese figlia dell'imperatore Enrico IV, con
Liupoldo marchese d'Austria, e così fratello uterino
del re Corrado III e zio del Barbarossa, che l'ebbe
tra i più fidati consiglieri e partecipe negli affari
dell'Impero. Ingegno pronto e versatile, indole mistica
e malinconiosa, Ottone tendeva al chiostro, e
dopo alcun tempo passato agli studi in Parigi, si
<span class="pagenum" id="Page_239">[239]</span>
rese monaco cisterciense nella badia di Morimund.
Di quello stesso monastero fu eletto abbate, ma presto
dopo fu sollevato alla sede episcopale di Frisinga,
senza però ch'egli smettesse l'abito e gli affetti di
monaco. Durante la seconda crociata guidò in Palestina
contro i Saraceni un esercito che fu distrutto,
e scampato a fatica egli stesso e visitata Gerusalemme,
tornò in Occidente. Non par che fosse molta armonia
di pensiero tra lui e il fratello Corrado, ma quando
salì al trono Federico, ei s'accostò maggiormente alle
cose del Regno. Rimase coll'Imperatore fino al 1158,
ma apparecchiandosi Federico a tornare in Italia, egli
per la fiaccata salute sua ottenne di rimanere in patria.
Quivi morì di lì a poco in quella stessa badia
di Morimund dove era stato monaco ed abbate, e alla
quale era legato d'affetto come alla diocesi sua di
Frisinga la cui cattedrale trasandata nelle turbolenze
dei tempi precedenti, egli aveva restaurata nobilmente
e resa splendida e ricca.
</p>

<p>
Meditabondo per istinto e nutrito di forti studî filosofici
e teologici, Ottone dallo spettacolo degli avvenimenti
umani nei quali si trovò mescolato trasse ispirazioni
ad un libro di storia in cui filosofar mestamente
sulla caducità delle cose mondane, e andar cercando
conforto nel pensiero di un avvenire immortale. Il
<i>Chronicon</i>, o, per chiamarlo come lo chiamò Ottone
stesso, il <i>Liber de duabus civitatibus</i>, raccoglie sinteticamente
le varie età del mondo, e dalla creazione
perviene ai suoi tempi, in sette libri, ai quali se ne aggiunge
un ottavo che tratta del giudizio finale e della
vita futura. Informata all'erudizione storica di Paolo
<span class="pagenum" id="Page_240">[240]</span>
Orosio, e ispirata per le vedute filosofiche agli scritti
di Santo Agostino, questa è forse la prima opera che
in quegli albori di rinascenza tentò di conglobare tutta
quanta la storia dell'umanità in un sistema preordinato
di cause e d'effetti. E ciò ha gran pregio per
chi cerca il vario e progressivo svolgersi degli studî
storici, come senza dubbio hanno pregio per lo studio
minuto della storia tedesca quei libri del Chronicon
che trattano dei tempi più vicini ad Ottone. Ma il
libro che ha speciale valore per la storia italiana è
un altro, che s'intitola Gesta Friderici Imperatoris e
discorre la prima parte delle imprese del Barbarossa.
Calmo estimator del dissidio fra la Chiesa e l'Impero<a class="tag" id="tag148" href="#note148">[148]</a>,
questo vescovo monaco, zio dell'Imperatore,
testimonio oculare di molti fatti, assai bene informato
di molti altri, sarebbe senza paragone il migliore storico
di quella età, se alcuni gravi difetti non gli vietassero
quella gloria. La stessa tendenza filosofica
della sua mente, che gli fa abbracciar d'uno sguardo
i fatti e giudicarli abbastanza giusto quando li contempla
dall'alto, lo rende spesso trascurato nei particolari
e non bene sicuro. Inoltre un certo pomposo
amore di frasi, un desiderio rettorico di crear contrasti
d'ombre e di luce, lo inducono spesso ad alterare
per modo le circostanze narrate, che se anche
riman veritiero nel complesso di un fatto, nei particolari
riesce inverosimile. Tale si mostra narrando
la impetuosa sollevazione dei Romani contro l'esercito
<span class="pagenum" id="Page_241">[241]</span>
di Federico (A. D. 1155, 18 giugno), e il lungo
ostinato contrasto e la strage che ne seguì, dove afferma
che dei sollevati mille furono i morti, dugento
i prigioni, innumerabili i feriti, ma aggiunge che uno
solo perì dei Tedeschi e un altro ne rimase prigione,
e con un <i>mirum dictu</i> si sbriga classicamente dell'ardua
asserzione<a class="tag" id="tag149" href="#note149">[149]</a>. Ma se questo difetto e un cotal
misto di boria nazionale e di cortigiana adulazione
lo rendono men degno di fede in certi particolari,
egli tuttavia è nell'insieme uno storico pregevolissimo,
e in questo ancor singolare che nel rendersi
conto degli avvenimenti, spesso con sottile intuito ne
ritrova le ragioni storiche e politiche, e risalendo al
passato spiega con grande acume il presente. Così
per esempio il passo che son per citare mi sembra
mirabile, specialmente se si consideri che fu dettato
da un Tedesco imperialista quando la volontà di Federico
e lo studio rinascente della legge romana tendevano
<span class="pagenum" id="Page_242">[242]</span>
ad esagerare oltre ogni termine i diritti e le
pretese del cesarismo.
</p>

<p>
«Tuttavia i Lombardi, forse perché i lor figliuoli
pei maritaggi cogli Italiani ereditavano in linea
materna, e per influenza del suolo e del clima, alcunché
della romana mitezza e della sagacia, deposta
tutta l'asprezza della ferità loro, ritengono
la eleganza del linguaggio latino e certa cortesia
di costumi. Inoltre essi imitano la solerzia dei Romani
antichi nel governo delle città e nella conservazione
della cosa pubblica. Da ultimo essi così
sono affezionati alla libertà loro, che ad evitar la
insolenza de' reggitori amano meglio essere governati
da consoli che da principi. E poiché sono fra
loro tre ordini, quel dei capitanei, quel de' valvassori
e quel della plebe, a tener giù l'arroganza,
questi predetti consoli sono scelti non da un solo
ordine ma da ciascuno, e affinché non li vinca la
cupidigia del potere, essi quasi ogni anno sono mutati.
Di che avviene che quella contrada è tutta
divisa in città le quali hanno costretto quei del
territorio loro a vivere in esse, e a stento troverebbesi
uom nobile o grande con tanto potere da
esser franco dell'obbedienza alle leggi della città
sua. E usano di chiamar Contadi o Comitati questi
diversi territorî, dal privilegio del vivere insieme<a class="tag" id="tag150" href="#note150">[150]</a>.
E affinché non manchi loro il mezzo d'infrenare
<span class="pagenum" id="Page_243">[243]</span>
i vicini, e' non disdegnano di levare al grado
della cavalleria, e ad ogni grado di autorità, giovani
di bassa estrazione e perfino operai di spregevoli
arti meccaniche, che gli altri popoli allontanano
come pestiferi dalle più nobili e liberali
professioni. Da ciò avviene che essi avanzano ogni
altro del mondo per loro ricchezza e potenza. E a
ciò, come s'è detto, sono aiutati dall'indole loro
laboriosa e dalla lontananza dei loro principi residenti
di solito a settentrione dell'Alpi. In ciò
tuttavia essi, dimentichi della nobiltà antica, ritengono
la traccia di lor barbare costumanze, che mentre
si vantano di viver secondo la legge, pure alle
leggi non obbediscono. Imperocché di rado o non
mai accolgono riverenti il principe a cui sarebbero
in obbligo di mostrare una volenterosa reverenza
di soggezione, nè accettano obbedienti quel ch'egli
impone secondo la giustizia delle leggi, se non sentono
l'autorità sua costretti dal coadunarsi di molto
esercito. Onde egli accade frequente che mentre il
cittadino dovrebbe esser frenato sol dalla legge e il
nemico secondo la legge essere costretto dall'armi,
essi veggono colui presso il quale come lor principe
dovrebbero trovar clemenza, aver più spesso ricorso
<span class="pagenum" id="Page_244">[244]</span>
alle armi per mantenere i diritti suoi. Di che viene
allo Stato un doppio danno, ché il principe deve
torcer sue cure a raccogliere un esercito per tenere
in freno i cittadini, e questi debbono esser costretti
ad obbedire al principe non senza grave dispendio
della sostanza sua. Onde per la stessa ragione che
il popolo è in tal caso colpevole d'improntitudine,
vuolsi scusare il principe innanzi a Dio e agli
uomini per la necessità del caso.
</p>

<p>
«Tra le altre città di questa nazione, è principale
ora Milano posta fra il Po e le Alpi.... Ed è stimata
più famosa d'altre città non pure in ragione
di sua maggiore ampiezza e del suo maggior numero
d'uomini d'arme, ma sì anche perché entrano
nella giurisdizion sua altre due città poste nella
regione medesima, ciò sono Como e Lodi. Quindi
come avviene nelle umane cose pel blandir della
ridente fortuna, essa per tal modo si gonfiò in ardimento
d'orgoglio, che non solo non s'astenne
dall'assalire i vicini suoi, ma perfino s'avventurò
senza sgomento a incorrere nella recentemente offesa
maestà del principe.»
</p>

<p>
È da dolere che una morte immatura togliesse ad
Ottone di proseguir la sua storia oltre il 1158, quando
il conflitto tra Federico e i Comuni poteva dirsi poco
più che iniziato. Per fermo la esperienza dei fatti,
la familiarità sua coll'Imperatore, e l'uso facile di
documenti ufficiali avrebbero sempre più cresciuto
valore al suo libro col progredir degli eventi. Non
ce ne compensa abbastanza il suo fedel cappellano
<span class="pagenum" id="Page_245">[245]</span>
Ragevino che per comando di Federico<a class="tag" id="tag151" href="#note151">[151]</a> ne proseguì
alquanto l'opera e la protrasse fino al 1160, testimonio
anch'egli di vista e forse più diligente del suo
patrono, ma come di stato così d'ingegno e di dottrina
infinitamente minore. E oltre a questa continuazione,
le <i>Gesta</i> ispirarono il poema <i>Ligurinus o
Carmina de rebus gestis Friderici I Aenobarbi</i> che ha
dato luogo alcuni anni or sono, a molte discussioni
sulla autenticità sua. Qualche erudito dichiarò essere
quel poema una impostura del secolo decimosesto,
ma questa par sentenza esagerata. Assai più ragionevole
è quella dell'erudito francese Gastone Paris,
e dei tedeschi Pannenborg e Wattenbach, i quali ritengono
essere il poema una specie di esercitazione
letteraria scritta sul finire del dodicesimo secolo quasi
intieramente sulle traccie delle <i>Gesta</i> di Ottone di
Frisinga e di Ragevino, talché dal punto di vista
storico non eccede molto il valore di una parafrasi
in versi.
</p>

<p>
Nè molto più, a parer mio, valgono le <i>Gesta Friderici</i>
di Goffredo da Viterbo, che trattò anch'egli lo
stesso tema, ma rozzamente, disordinato e senza dir
quasi nulla di nuovo. Goffredo scrisse alcune altre
opere tra le quali una storia assai nota intitolata
<i>Pantheon</i>, ed anche fu attribuito a lui un carme sulle
<span class="pagenum" id="Page_246">[246]</span>
imprese di Enrico VI contro Tancredi in Sicilia, ma
non par che sia suo. Si disputa s'egli nascesse a Viterbo
o in Germania, e il più dei critici lo ritiene
Tedesco, ma io non oserei affermare migliore l'una
sentenza dell'altra. Certo fu educato fanciullo a Bamberga,
e addetto alla corte di Federico si adoperò
molto per lui. Lo seguì nelle sue imprese, e, come
dice egli stesso, viaggiò per lui «due volte in Sicilia,
tre in Provenza, una in Ispagna, sovente in Francia
e quaranta volte dalla Germania a Roma.»
Morì a Viterbo che, se non lo vide nascere, gli fu
patria adottiva negli ultimi anni suoi, e certo gli
mancò piuttosto l'arte che l'occasione di salir più
alto fra gli storici del suo tempo<a class="tag" id="tag152" href="#note152">[152]</a>.
</p>

<p>
Ben diversamente pregevole apparisce invece un
altro poema scoperto dal professore Ernesto Monaci
nella Biblioteca Vaticana e pubblicato dall'Istituto
Storico Italiano. L'anonimo autore, nativo per quanto
pare di Bergamo, e molto probabilmente discepolo di
<span class="pagenum" id="Page_247">[247]</span>
quel Magister Moyses che si è già menzionato, è un
imperialista ammiratore del Barbarossa, e canta le
costui imprese in Lombardia fino al 1160, interrompendosi
a un tratto forse perché mentr'egli scriveva,
intorno al 1166, Bergamo mutata parte staccavasi da
Federico ed entrava nella lega lombarda. Verseggiatore
abbastanza buono, dipintore vivace, testimonio
contemporaneo e bene informato, egli se non accresce
di molti fatti nuovi la conoscenza che abbiamo di
quei tempi, ne modifica alcuni ed altri ne conferma
o ne spiega. Così per esempio egli narra, modificando
il racconto di Ottone di Frisinga e con molto maggior
sembianza di vero, la incoronazione del Barbarossa
e la zuffa avvenuta tra i Romani e gl'Imperiali.
Questo episodio, molto efficace nella semplicità
sua, si chiude con una digressione commovente intorno
alle dottrine e al supplizio d'Arnaldo da Brescia,
ch'egli ci mostra serenamente intrepido innanzi
al laccio ed al rogo, martire fermo della sua fede.
</p>

<p>
«Ma come vide preparargli il supplizio e affrettandosi
il fato legarglisi il laccio al collo, richiesto
se volesse abbandonare il pravo dogma e confessar
sue colpe a mo' de' savî, egli, mirabile a dirsi, intrepido
e sicuro di sé rispose parergli salutare il
suo dogma, nè dubitare di patir la morte per le sue
parole nelle quali nulla era assurdo nulla nocivo. E
chiese un breve indugio per pregare un momento,
perché disse di voler confessar le sue colpe a Cristo.
Allora piegate le ginocchia, levati gli occhi e
le mani al cielo, gemette sospirando dall'imo petto,
e senza parole pregò mentalmente il celeste Iddio
<span class="pagenum" id="Page_248">[248]</span>
raccomandandogli l'anima sua; e rimasto così alcun
poco, diede il corpo alla morte preparato a patirla
costantemente. Gli spettatori scoppiarono in
lacrime, ed erano perfino alquanto commossi i littori.
Finalmente pendette sospeso al laccio che lo
tratteneva, e dicesi che ne dolesse al re, troppo
tardi misericordioso. O dotto Arnaldo, a che ti giovò
tanta letteratura? a che tanti digiuni e tanti travagli?
Perché mai seguì egli sì dura vita, e spregiò
i molli ozî, nè volle conceder nulla alla carne? Ah,
chi mai lo persuase di volgere il dente mordace
contro la Chiesa? Ecco perisce il tuo dogma pel
quale, o condannato, portasti la pena, e non rimane
viva la tua dottrina! Arse, e s'è risoluta teco in
tenue favilla, affinché non avanzino reliquie che taluno
potrebbe forse venerare.»
</p>

<p>
L'esser questo un poema storico e non propriamente
una storia, le difficoltà del verseggiare, le reminiscenze
classiche di cui s'infiora il libro, massime
dove descrive battaglie, tolgono alquanto alla precisione
storica delle notizie narrate. Ma l'amore e l'intuito
del vero che trovansi in esso lo fanno prezioso,
ed è ammirabile l'attitudine del poeta a scolpire in
un solo verso i particolari importanti di un fatto o le
intime ragioni di molti. Così allorquando, nel dir del
fascino esercitato dalla eloquenza d'Arnaldo in molte
città d'Italia, egli aggiunge che l'esercitò anche sulla
</p>

<div class="poem"><div class="stanza">
<p class="i01">.... Romanam facilem nova credere plebem,</p>
</div></div>

<p>
ci snuda innanzi e ci dipinge al vivo quel popolo
sempre irrequieto attraverso i secoli del medio evo,
<span class="pagenum" id="Page_249">[249]</span>
sempre troppo memore del suo passato che gli pesava
addosso colla sua grandezza, sempre male contento
del suo presente che non poteva rivendicare
ad alti destini<a class="tag" id="tag153" href="#note153">[153]</a>.
</p>

<p>
Colla pace tra i Comuni e Federico fermata a Costanza
nel 1183, cessa il primo periodo della storia
comunale e un altro se n'apre ancor più fecondo di
attività e di rivolgimenti interni, età di guerre intestine
fiere e continue, età di commerci, d'arti, di
letteratura. La storiografia se ne giova, e mentre la
erudizione crescente e il propagato desiderio d'apprendere
fan crescere il numero di quelle compilazioni
generali che abbracciano tutta la storia, dal nascere
del mondo fino ai tempi del compilatore, ogni
città grande o piccola ha suoi cronisti, e tra essi ne
sorge alcuno che stendendosi oltre la cinta delle sue
mura è storico veramente di tutta Italia o di gran
parte di essa. Anche il soffio animatore dell'arte penetra
<span class="pagenum" id="Page_250">[250]</span>
in queste pagine di storia, e cominciano a rivelarsi
scrittori ricchi di pensiero, ed eleganti dettatori
o nell'antico linguaggio o nel nuovo vivente
parlare, che si vien formando sotto la lor penna e diventa
classico. Degli autori di compilazioni generali
vuolsi qui trattar brevemente, e toccherò appena alcuni
dei minori tra i cronisti particolari, per potermi
distendere alquanto più sui maggiori. Dei primi apparisce
notevole Sicardo, eletto vescovo di Cremona
nel 1185, uomo di gran zelo e di gran cuore, che
molto si adoperò in favor della patria presso Federico
I, esortò i Cremonesi a mandare aiuti ai Crociati
in Oriente, e colà si recò egli stesso nel 1203
spingendosi fino in Armenia compagno di un legato
apostolico. Scrisse varî libri tra i quali una cronaca,
abbondante di favole pei tempi antichi ma assai diligente
ed esatta in ciò che espone delle cose avvenute
all'età sua. Altri scrittori dello stesso genere
sono il domenicano Giovanni Colonna, il quale compose
un <i>Mare Historiarum</i> che ancora è quasi tutto
inedito<a class="tag" id="tag154" href="#note154">[154]</a>; Ricobaldo da Ferrara, che sul finire del tredicesimo
secolo scrisse una storia universale intitolata
<i>Pomarium</i>, e Iacopo d'Acqui, e Giovanni diacono
veronese, e Landolfo Colonna romano, scrittori
tutti le cui opere, come quella di Sicardo, non hanno
<span class="pagenum" id="Page_251">[251]</span>
verun valore per la parte antica, ma dai quali si possono
estrarre utili notizie pei tempi contemporanei
a loro. E molta utilità di notizie si può ricavare da
frate Francesco Pipino, domenicano bolognese, che
tradusse di francese in latino una storia della guerra
di Terra Santa e i viaggi di Marco Polo, e, dopo
essere stato anch'egli in Oriente descrisse i suoi
viaggi, aggiungendo per ultimo a tanti lavori una
cronaca generale dalla prima origine dei Re Franchi
fino al 1314. L'ultima parte di essa abbonda di fatti
avvenuti in varie parti d'Italia, ch'egli narra con
diligenza accurata.
</p>

<p>
La cronaca di Francesco Pipino rappresenta una
tendenza letteraria dell'ordine domenicano, il quale
inteso alla predicazione e alle controversie, aveva bisogno
di vaste compilazioni che facilitassero una certa
erudizione, abbracciando in gran copia avvenimenti
tratti dalla Scrittura, dalle storie, dalle tradizioni,
propriamente enciclopedie storiche mescolate di vero
e di leggende. Diversa invece la tendenza dei Francescani
che s'aggiravano tra il popolo e ne avevano
l'intelletto, la fantasia e gl'istinti. Mirabile libro
tutto ingenuità e freschezza popolare i Fioretti di
San Francesco, ardore infiammato di zelo e spirito
di satira mordace nei canti di Iacopone da Todi che
sfogava l'un sentimento nella mestizia solenne del
suo <i>Stabat Mater</i>, e l'altro nelle satire sanguinose
contro Bonifazio VIII. L'ordine francescano era democratico,
e pur quando, accarezzato e temuto, penetrava
come un'onda di popolo nei palagî e nelle
corti, mai non abbandonava la primitiva tendenza,
<span class="pagenum" id="Page_252">[252]</span>
e vi penetrava colla familiarità sprezzante di una
democrazia conscia della sua forza. Era naturale che
il guelfismo popolare del secolo decimoterzo trovasse
a rappresentarlo il suo pittore in un francescano,
ché frate Salimbene da Parma più che lo storico è
il pittore dei suoi tempi. Nacque a Parma nel 1221,
di quindici anni abbandonò la casa paterna per rendersi
francescano, e resistè ostinato alle preghiere, alle
lusinghe, alle maledizioni del padre che lo supplicava
di tornare alla dolce compagnia dei parenti. Di convento
in convento peregrinò per l'Italia centrale e
per l'alta, arrestandosi più o men lungamente nei
principali paesi di quella regione; viaggiò la Francia
per circa due anni, e tornato in Italia dimorò un
pezzo a Ferrara, poi seguitò a muovere da città a
città, sbalestrato qua e là secondo i casi, il volere
dei superiori e un certo irrequieto bisogno di moto
e di novità che era nella natura sua. Vide e conobbe
infinita gente, varia di paese, di condizione, d'animo;
papi, re, vescovi, baroni, popolani, e profeti e giullari
e santi e ribaldi. Trattò parecchi affari per l'ordine
suo, nel 1256 cooperò colla nomina di un arbitro
a comporre certe differenze tra il Comune di
Bologna e quel di Reggio. Di lì a poco lo troviamo
presso Piacenza al capezzale di un contagioso, nel 1260
guida per le vie di Modena una di quelle strane processioni
di flagellanti che, intorno a quegli anni, eccitavano
l'ascetismo disordinato e fantastico delle popolazioni.
Passato in Romagna, mentre s'occupava
di studî e a Ravenna esaminava il Libro Pontificale
di Agnello, vide accadergli intorno molti fatti notevoli
<span class="pagenum" id="Page_253">[253]</span>
«... e così sempre con un pié nel chiostro ed
uno nel mondo, sempre in mezzo a quell'agitarsi
d'idee e di passioni, di penitenze e di delitti, di
libertà e di tirannide.»<a class="tag" id="tag155" href="#note155">[155]</a> Visse certamente fino
al 1288, e probabilmente oltre il 1290, attraversando
così nella sua vita la parte maggiore e più caratteristica
del secolo decimoterzo. Dopo aver composte
diverse opere teologiche e storiche quasi tutte perdute,
finalmente per una sua nipote monaca in un
monastero di Parma raccolse quanto aveva imparato
dai libri o veduto nel mondo, e tutto fuse e mescolò
insieme in una vasta cronaca discesa infino a noi.
</p>

<p>
Il secolo in cui visse Salimbene si riproduce in
questa cronaca come in uno specchio luminoso. Diverso
in ciò da quasi tutti i principali cronisti italiani,
questo frate fu piuttosto spettatore che attore
<span class="pagenum" id="Page_254">[254]</span>
nella storia del suo tempo, ma spettatore acuto sagacissimo
pieno d'osservazione, abbastanza sciolto
dai pregiudizi del suo partito e della età sua per giudicar
liberamente ogni cosa, abbastanza legato ad
essi per rifletterli inconsciamente. Francescano del
tredicesimo secolo, l'abito e i tempi gl'ispiravano
un certo misticismo ascetico, che non era nel fondo
dell'indole sua ruvidamente schietta e piena di buon
senso. Scrivendo, diceva senza reticenze il vero d'ogni
uomo, o lo coprisse l'elmetto o il cappuccio o la mitra,
e del pari giudicava le cose alla libera con quel
suo stile andante e pittoresco, e quel suo latino rozzo
e così pieno di forme italiane che della latinità non
ritien quasi nulla. Non è uno storico, è un raccontatore
che viene man mano descrivendo quanto gli
cade sott'occhio, familiarmente, senza ordine e quasi
senza proposito, tra digressioni continue, inframettendo
ai suoi racconti osservazioni e giudizî arguti
che mostrano in lui una lucidezza di mente usata a
cogliere per intuito il vero delle cose. La lotta tra
Federico II e i Comuni guelfi di Lombardia, è narrata
a frammenti in mille episodi nei quali appariscono
e si muovono tutti que' personaggi secondarî,
e molti anche degl'infimi, che sono tanta parte della
storia eppur trovano appena rade e fuggevoli menzioni
presso gli storici di professione. E coi minori
uomini dipinge a larghi tratti anche i grandi, e l'imperatore
Federico II «non avea punta fede, fu uomo
scaltro, furbo, lussurioso, malizioso, iracondo; e tuttavia
fu valente uomo quando gli piacque mostrar
sue bontà e cortesie; sollazzevole, giocondo, industrioso;
<span class="pagenum" id="Page_255">[255]</span>
sapea leggere, scrivere e cantare e trovar
cantilene e canzoni.... sapeva parlar molte e diverse
lingue: e, a sbrigarmi in breve, se fosse stato
buon cattolico.... pochi uguali avrebbe avuto nell'Impero.... fu
bell'uomo e ben formato ma di mezzana
statura. Io l'ho veduto alcuna volta e mi
piacque.» E dopo aver parlato di alcune crudeltà
commesse da Federigo per curiosità d'investigazione
scientifica, aggiunge ch'egli era epicureo «e quanto
poteva per sé o pei suoi sapienti ricavare nella Divina
Scrittura che dopo morte non ci fosse altra
vita, tutto tirava fuori.»<a class="tag" id="tag156" href="#note156">[156]</a> Ed era sua intenzione
che «tanto il papa che i cardinali e gli altri prelati
fosser poveri e andassero a piedi, e ciò non intendea
fare per zelo divino, ma perché avaro era
molto e cupido, e voleva avere le ricchezze e i tesori
della Chiesa per sé e pe' figliuoli suoi.... e
ciò egli riferiva ad alcuni dei suoi segretarî.» E
altrove aggiunge che Federico «coi suoi principali si
sforzava di rovesciare la libertà ecclesiastica e corrompere
la unità dei fedeli,» la quale accusa che
dovette essere popolare a que' dì, par quasi accostarsi
all'opinione di chi tra i moderni attribuisce a Federico
e a Pier della Vigna il disegno di volersi
staccar dal Papato e fondar nuova Chiesa, e spiega
<span class="pagenum" id="Page_256">[256]</span>
sempre più il favore accordato dai Papi a Carlo d'Angiò
contro gli Hohenstaufen. E questo principe fortunato,
ipocrita simulator di pietà, per interesse e
senza affetto capo e rovina del guelfismo italiano,
anch'esso qual fu vien descritto in più luoghi della
cronaca di Salimbene, che prima lo vide in un monastero
di Francia in compagnia del fratello, il re
santo Luigi. Ma in questa cronaca più d'ogni cosa
è attraente e pregevole la dipintura larga insieme e
minuziosa dello stato d'Italia, quale scaturisce in ogni
pagina, in ogni episodio ch'ei narra<a class="tag" id="tag157" href="#note157">[157]</a>. L'agitarsi delle
dottrine teologiche e la tenace fermezza di Roma tra
quel nuovo fermento indagatore degli spiriti, o volgenti
come Federico II verso una specie di epicureismo
negativo, o come i gioachimiti verso un misticismo
visionario, è mirabilmente ritratto da Salimbene. Il
quale, seguace egli stesso per alcun tempo dell'abate
Gioachino, non rimase a lungo in quelle dottrine per
l'indole sua inclinata al pratico e troppo diversa dalle
tendenze fantastiche del visionario calabrese. Onde,
nella cronaca egli si volge naturalmente a molti episodî
che descrivono la vita dei varî ceti del clero e
le virtù loro e i vizî, e le relazioni di essi col popolo,
e le stranezze religiose di questo, che in parte
approva e in parte talor disapprova. Del pari la vita
politica del suo tempo, il largo spandersi delle libertà
repubblicane, e i mali a cui le guerre di Federico II
<span class="pagenum" id="Page_257">[257]</span>
conducevano la Lombardia, ch'egli dipinge «ridotta
in solitudine tanto che non avea più cultori nè passeggieri....
Non potevano arare gli uomini, nè seminare
nè mietere nè far vendemmia nè abitare in
villa.... Tuttavia presso le città si lavorava colla
scorta dei soldati.... E bisognava far così, a motivo
dei berrovieri e predoni che erano moltiplicati
a dismisura. E pigliavan la gente e la incarceravano
affinché si riscattasse a denaro.... E così volentieri
in quel tempo un uomo incontrava un'altr'uomo
in sulla via, come vedrebbe volentieri il
diavolo.»<a class="tag" id="tag158" href="#note158">[158]</a> Dolorose circostanze, aggravate dalle
lotte parziali e continue, che Salimbene descrive ad
ogni tratto, tra il guelfismo popolare e la vecchia nobiltà
ghibellina sdegnosa della democrazia che la sforzava
di curvarsi alle leggi. Ma seguir negli infiniti
meandri suoi questa cronaca, tutta digressioni ed episodî
di piccoli fatti e di grandi, è impossibile. Tanto
varrebbe quanto il volere stringere in una pagina la
compiuta dipintura degli uomini e dei costumi d'Italia
in quel periodo di rivolgimento, quando la vita comunale
<span class="pagenum" id="Page_258">[258]</span>
distendeva più rigogliosi intorno i suoi rami,
e il sangue scorreva più fervido nelle vene di quel
popolo ringiovanito.
</p>

<p>
La cronaca di Salimbene arriva al 1288 ed ha relazioni
con esse un'altra cronaca che si prolunga fino
al 1290, e fu pubblicata come anonima dal Muratori
col titolo di <i>Memoriale Potestatum Reginensium</i>. Tratta
questa le cose della città di Reggio e si distende
molto sulla storia della Lombardia e dell'Emilia. E
discendendo da esse a parlare delle altre cronache
particolari, può dirsi che appena si trovi una città
in quelle parti, la quale, tra il secolo decimoterzo e
i primi anni del decimoquinto, non conti una o più
cronache quasi tutte abbondanti di notizie pregevoli.
Bologna, Ferrara, Modena, Parma, Piacenza hanno
principalmente cronache degne di nota; Piacenza soprattutto,
la cui storia si è recentemente arricchita
di altre due cronache del più alto valore pei tempi
di Federico II, pubblicate prima dall'Huillard Bréholles,
poi dal Pertz, e con una edizione corredata di
buone note, dalla Società storica di Parma e Piacenza.
A Milano, Stefanardo da Vimercate, domenicano, teologo
e dotto scrittore di libri legali e canonici, in
un poema dettato con eleganza scrisse intorno alle
cose avvenute colà tra il 1262 e il 1295 mentre era
arcivescovo Ottone Visconti. Un altro frate di San Domenico,
Gualvano Fiamma milanese, nato sul cadere
del secolo decimoterzo, scrisse varie opere importanti
per la storia milanese e della casa Visconti, delle
quali opere la più nota finora che ha per titolo <i>Manipulus
Florum</i> fu pubblicata dal Muratori nella sua
<span class="pagenum" id="Page_259">[259]</span>
grande raccolta<a class="tag" id="tag159" href="#note159">[159]</a>. Milanese anch'egli ed amico al
Fiamma, fu il notaio Giovanni da Cermenate, che
ebbe qualche parte negli avvenimenti della patria e
ne descrisse quelli che occorsero dal 1309 al 1314
con gran precisione e vigorosa eleganza di stile<a class="tag" id="tag160" href="#note160">[160]</a>.
Men buono scrittore ma sincerissimo, fu Pietro Azario
da Novara, che narrò la storia della famiglia Visconti
dal 1250 al 1362, e un anonimo la storia di
Fra Dolcino eretico novarese, e Bonincontro Morigia
quella di Monza fino al 1349, testimonio oculare anch'egli
e partecipe dei fatti narrati nel suo lavoro.
Del Piemonte, più scarso allora di cronisti, basterà
citar solo la cronaca d'Asti, scritta da un Ogerio
uscito dalla famiglia degli Alfieri, un'altra cronaca
pur d'Asti di Guglielmo Ventura, ed il Chronicon
<i>Imaginis Mundi</i> di Giacomo d'Acqui<a class="tag" id="tag161" href="#note161">[161]</a>. Molto ricca
invece per copia e qualità di scrittori la Marca Trivigiana,
e specialmente Verona, Vicenza e Padova.
Per la prima di queste città merita menzione il cronista
guelfo Parisio da Cereta, che riferì con semplice
stile e con animo molto imparziale gli avvenimenti
di Verona nella prima parte del tredicesimo secolo,
fermandosi principalmente sui fatti di Ezzelino e di
<span class="pagenum" id="Page_260">[260]</span>
Mastino della Scala. Ma gli storici maggiori di tutta
quella regione son vicentini e padovani. Mescolato
sovente alle vicende che narra, Gerardo Maurisio
scrisse con spirito ardente di ghibellino le imprese
della famiglia da Romano dal 1182 al 1237, e trattò
specialmente dei primi tempi d'Ezzelino. Profuse lodi
a costui, che stupirebbero se non fosse che il Maurisio
scriveva quando Ezzelino non aveva ancora rivelata
la mostruosa efferatezza dell'anima sua, e inoltre
l'opera del Maurisio fu raffazzonata in versi leonini
dal contemporaneo Taddeo notaio, il quale molto probabilmente
esagerò quelle lodi. E pur di Vicenza e
dei paesi che furono in relazione d'amicizia o di
guerra con essa nel secolo <span class="smcap lowercase">XIV</span>, scrissero Antonio
Godi e Nicolò Smerego<a class="tag" id="tag162" href="#note162">[162]</a> il quale fu continuato da un
anonimo monaco di Santa Giustina di Padova, ma superiori
a tutti furono gli storici Ferreto da Vicenza
e i due padovani Rolandino e Albertino Mussato.
</p>

<p>
Nato verso il 1295 di buona e ricca famiglia vicentina,
Ferreto Ferreti, dal pronto e immaginoso ingegno,
e dall'indole vivace e satirica fu tratto alle
lettere. Lo guidò alla poesia Benvenuto de' Campesani
celebrato per un poema in lode di Arrigo VII e di
Cangrande Della Scala, e in vitupero di Padova. Seguendo
il salutare impulso della età sua, studiò con
grande affetto i classici e cercò d'imitarli. Lodato dal
Muratori come uno dei migliori latinisti di quel tempo,
egli tuttavia non evitò di cadere in quella stentata
<span class="pagenum" id="Page_261">[261]</span>
affettazione da cui nei due secoli seguenti si salvarono
appena i migliori umanisti del rinascimento.
Scrisse una storia delle cose avvenute in Italia tra
il 1250 e il 1318, ch'egli trattò specialmente in relazione
cogli avvenimenti a cui si trovava più prossimo,
mostrandosi abilissimo a raggruppare i fatti
e, scegliendoli acconciamente, a rappresentarli con
vivacità alla fantasia del lettore. Ma questa abilità
stessa che gli veniva da una ricca vena poetica, più
che a minute indagini lo trascinava a cercare nelle
azioni umane la parte abbagliante, e a servirsene per
crear begli effetti nel quadro che dipingeva. Rerum
gestarum splendida facta percurrimus, egli esclama, e
davvero, come osserva il professor Zanella nel suo bel
saggio sopra Ferreto «campo migliore non poteva desiderare
al suo ingegno; poiché quel periodo che
prese a narrare, dal 1250 al 1317, è de' più splendidi
e fecondi di avvenimenti che abbiano le storie
italiane. Niuno negherà che Carlo d'Angiò, Piero
d'Aragona, Bonifacio VIII, le fazioni di Toscana,
Corso Donati, Clemente V, Arrigo VII, Cangrande,
Matteo Visconti, Uguccione della Faggiuola non
sieno vivamente ritratti da Ferreto, che si compiace
parimente di descrivere con ricchezza di stile,
siti, battaglie, assedii, ingressi, coronazioni, morti
di papi e d'imperatori. Ma quanto alla professione
che fa di essere sempre veridico e di non lasciarsi
indurre a menzogne nè per amore nè per odio, credo
che spesso dimenticasse la fatta promessa. È notabile
come di molte voci che corsero intorno ad un
fatto, mai non trascuri quelle che tornano a vituperio
<span class="pagenum" id="Page_262">[262]</span>
di qualche potente; propensione satirica che
male si concilia coll'amore del vero.»<a class="tag" id="tag163" href="#note163">[163]</a> Anche come
poeta Ferreto tentò soggetti storici, e il suo poema
sull'origine della gente Scaligera dedicato a Cangrande,
abbonda di notizie intorno alle principali
città del Veneto, e specialmente, oltre Vicenza e Padova,
a Verona la quale per la estesa influenza degli
Scaligeri che v'ebbero sede, viene ad essere illustrata
da tutti i cronisti di quella parte d'Italia. E come
aveva celebrato gli Scaligeri, così Ferreto celebrò in
un carme la morte del grande fuoruscito che aveva
trovato alla loro corte il primo suo rifugio e il primo
ostello, e ch'egli probabilmente aveva conosciuto di
persona, ma questo tributo antico alla tomba dell'Alighieri
sventuratamente è perduto.
</p>

<p>
Rolandino da Padova scrisse la storia di sua patria
dal 1200 al 1260. Aveva studiato alla Università
di Bologna, e nel 1221 ricevuto ivi il titolo di
Maestro e Dottore in grammatica e rettorica. Tornato
presso suo padre ch'era notaio in Padova, questi
gli cedette alcune note ch'era venuto scrivendo sulle
cose più memorabili accadute a' suoi tempi, e l'esortò
a scriver la storia della loro città. Rolandino seguì
l'esortazione paterna, e aiutato dagli studî fatti in
Bologna, dettò in dodici libri il suo lavoro con tanta
<span class="pagenum" id="Page_263">[263]</span>
chiarezza e così diligente e ordinata conoscenza dei
fatti, che si meritò subito fama di storico insigne.
Nel 1262, due anni dopo ch'egli l'ebbe condotta a
termine, la sua storia fu in segno di grande onore
letta pubblicamente nella Università di Padova al
cospetto dei professori e della scolaresca che l'approvarono
solennemente, e i posteri han confermato il
giudizio<a class="tag" id="tag164" href="#note164">[164]</a>.
</p>

<p>
A Rolandino tenne dietro uno storico anche maggiore,
in verità uno dei maggiori letterati d'Italia,
Albertino Mussato che fu contemporaneo ed amico
di Ferreto da Vicenza. Nacque in Padova nel 1262.
La povertà gli fu maestra, e fin da giovinetto dovette
provvedere a sé e ai fratelli minori col copiar libri
per gli scolari dello studio padovano, finché facendosi
man mano erudito collo stesso copiarli, cominciò
a trattar qualche causa nel fôro. La potenza dell'ingegno
e la grandezza generosa dell'animo gli procacciarono
<span class="pagenum" id="Page_264">[264]</span>
favore e lo sollevarono rapidamente in fama
e in agiatezza, talché nel 1296 era fatto cavaliere e
chiamato al Consiglio di Padova che allora si reggeva
liberamente in Repubblica. Quivi in breve salì a tanto
credito nelle cose di Stato, che nel 1302 fu inviato
ambasciadore a papa Bonifazio VIII, ebbe pubblici
incarichi a Firenze, e da quei primi tempi in poi, egli
tra le varie vicende della patria, anche quando le
procelle della fortuna lo sbattevano al fondo, statista,
soldato, storico, poeta, sempre, fino al fin della vita,
rimase in evidenza e fu tenuto in gran conto pur dai
nemici.
</p>

<p>
Quando, tormentandosi Italia tra la fazione guelfa
e la ghibellina, Arrigo VII di Lussemburgo scese, invocato
da quest'ultima, a prender la corona imperiale,
fu un grande rimescolarsi nella parte superiore
e centrale della penisola. Non che il novello imperatore
avesse in sé vera potenza, ma i partiti percorsi
da un nuovo fremito per la sua venuta, e agitati
da indefinite speranze e indefiniti timori, divampavano
in fuoco più acceso. Le città guelfe di Lombardia,
gelose di loro libertà e memori delle resistenze
opposte in passato a ben altri imperatori, accoglievan
quest'ultimo freddamente o gli negavano risolute l'ingresso.
Lo favorivano invece le città ghibelline, ma
e nell'une e nell'altre rigogliose com'erano di vita
propria, l'autorità sua era assai poca, e la parte che
egli credeva far di paciero riusciva invano. Più che
la reverenza o l'odio dell'Impero potevano le ire cittadine,
e ciascuna città era divisa in due parti, di cui
la prevalente s'affannava di reggersi, mentre la soccombente
<span class="pagenum" id="Page_265">[265]</span>
era sempre agitata nella speranza d'abbatter
l'altra, e afferrato il timon dello stato dirizzarne altrove
la prora. Di che spesso un salire e discendere
delle fazioni, e la città guelfa mutarsi a un tratto in
ghibellina e la ghibellina in guelfa, e un combattere
entro le mura di cittadini contro cittadini, e i vincitori
radere al suolo le case dei vinti, e questi andar profughi
sbanditi in esilio col rancore nell'anima e l'invincibile
speranza del ritorno e delle vendette. Questa
agitata vita viveva anche Padova, guelfa per la prevalenza
di quella parte e pel timor che Vicenza, su
cui dominava, scosso il suo giogo si desse a Cangrande
della Scala, signore di Verona e capo dei Ghibellini in
quelle provincie. Al primo giungere di Arrigo VII in
Italia, Padova con qualche riluttanza, ma con savio
consiglio, aveva mandato un'ambasciata a salutarlo
in Milano (A. D. 1311). Degli ambasciatori uno fu
Albertino Mussato, ormai glorioso tra i letterati del
tempo suo, e già noto come uno dei primi restauratori
della poesia latina in Italia. Arrigo VII lo accolse con
tanta e così singolare benevolenza, da ispirargli un
affetto che mai non si smentì, neppur quando i suoi
doveri di cittadino l'obbligarono di far tacere il suo
sentimento privato e d'opporsi coll'armi alla volontà
imperiale. Dopo alcun tempo, Albertino Mussato di
nuovo fu inviato in ambasceria ad Arrigo VII, per
chiedere guarentigie alla libertà padovana, che furono
consentite con qualche condizione. Ma tornando in Padova,
gli ambasciatori trovarono i lor cittadini forte
agitati per la voce corsa che Arrigo avesse nominato
Cangrande della Scala a Vicario Imperiale per Padova,
<span class="pagenum" id="Page_266">[266]</span>
titolo abborrito dai guelfi e quasi sempre sinonimo
di signore e tiranno. Si respinsero le condizioni
proposte da Arrigo, il quale se ne irritò. Il momento
parve propizio ai Vicentini, i quali si ribellarono a Padova
e si buttarono in braccio allo Scaligero, che fu
principio di una guerra lunga e accanitamente contrastata
tra le due città (A. D. 1311). Albertino Mussato
che aveva fatto tutto il poter suo per impedirla, ebbe
più volte a recarsi presso Arrigo cercando di compor
le cose verso la pace, e d'ottener la conferma delle prime
concessioni. Ma l'opera sua era malagevole tra lo sdegnato
sovrano e gli animi eccitati de' suoi concittadini,
che piegavano a stento verso le proposte pacifiche
solo quando il pericolo pareva maggiore. Di questo
stato pieno di ondeggiamenti pativa il contraccolpo
Albertino, che tornava dalle frequenti ambascerie ora
accolto in patria come un salvatore, or cupamente come
se recasse con sé il tradimento e la vergogna. Le cose
si facevan sempre più gravi. Nel settembre del 1311,
Arrigo VII, a tenore di certe condizioni pattuite, scelse
tra quattro persone proposte dallo stesso Consiglio Padovano,
Gherardo da Enzola come Vicario Imperiale
in Padova. Il nome odiato di Vicario accrebbe i malumori
nel popolo, e si faceva oramai impossibile vincer
le proposte pacifiche nel Consiglio. Nel 1312 tornando
da Genova cogli ultimi patti ottenuti dall'Imperatore,
Albertino trovò la città in gran tumulto. Lo Scaligero
era stato nominato Vicario per la città di Vicenza,
certo lo sarebbe in breve per Padova, forse la nomina
era già decretata in segreto e s'aspettava il
momento opportuno per pubblicarla. Tali le voci che
<span class="pagenum" id="Page_267">[267]</span>
concitavano la città fiera e desiderosa di guerra, e
l'ira di tutto il popolo echeggiava in core dei consiglieri
adunati nella gran Sala della Ragione. Era
un fremito in tutta l'Assemblea. Rolando da Piazzola
ch'era stato dell'Ambasceria col Mussato, levatosi, con
impeto grande ricordò le calamità già sofferte per altri
Vicarî imperiali, e profetando nello Scaligero un
nuovo Ezzelino: «Vidi io» esclamava infiammato riferendosi
al recente suo viaggio presso l'Imperatore,
«vidi città poco innanzi floridissime, ora scacciatine
i cittadini andare in rovina, le campagne deserte
abbandonate alle ortiche, le facce dei nobili divenute
squallide per inedia, la plebe esausta per fame.
O vergogna! La ferace terra lombarda, inculta
adesso, è paragonabile a un deserto selvaggio.... E
chi abita le nobili castella? I vecchi tiranni ammantati
del titolo di Vicarî Imperiali. Da loro oggi
son consumate le reliquie ultime di Lombardia....
Vidi Genova.... la vidi bella e la rividi sformata
in tre giorni; bella per l'allegrezza dei cittadini
che accoglievano questo fantasma di felicità, sformata
pel mutato aspetto del popolo vivente a comune,
cui s'eran cangiate le usanze patrie in principati
dispotici. Come se, o cittadini, rimosso questo
nostro Preside, si sostituisse a lui un ignoto, e rescissi
e distrutti fossero i plebisciti vostri e le leggi,
e questo Senato disciolto, e i tribuni che voi chiamate
<i>gastaldioni</i> turpemente e ignominiosamente
deposti.... S'ebbe forse vergogna, mutando il sodalizio
di Vicenza e Padova in pace tra loro, d'eleggere
questo Cane, uom nefando, a Vicario di Vicenza
<span class="pagenum" id="Page_268">[268]</span>
proprio in sull'uscio di questa nostra fiorente
città? Non solo non se n'ebbe vergogna, o cittadini,
ma fu consiglio di partigiani affinché questo Cane
vi tragga alla sua tirannide e muova guerra civile
tra i vicini nel seno di questa città. Oh vi torni
in memoria la fiera strage dei padri nostri, orribile
pure a ridirsi, e quel figlio di Satana Ezzelino
da Romano che lo scellerato Federico, predecessore
di questo Enrico di Lussemburgo, costituì qui ministro
solamente di stragi, con questo falso titolo
del Vicariato Imperiale....» e rivolgendosi al Vicario
Imperiale seguitava: «E tu, Gherardo, se così
ti piacerà di fare, giura di rinunziare al Vicariato
e ripigliare il dolce e sacro ufficio e nome di Podestà
nostro, e di reggere pel semestre questa città
nella libertà sua, se no, prendi il tuo stipendio e
vattene. Abbiam qui Rodolfo da San Miniato eccellente
uomo, che io stimo adatto a pigliare la sede
di questa beata e libera podestà e a reggerla.»<a class="tag" id="tag165" href="#note165">[165]</a>
</p>

<p>
Fu un grido di plauso<a class="tag" id="tag166" href="#note166">[166]</a>. Invano Albertino tentò
rimetter calma negli animi, espose lo stato dubbio
delle cose in Italia, mostrò come la parte ghibellina
ancor vigorosa potrebbe divenire un aiuto dell'Imperatore
pericoloso alla patria, invano pregò, scongiurò,
per più mite consiglio. Tutta la sua eloquenza si franse
contro l'ira popolare, e vinse il partito dell'armi.
</p>

<p>
<span class="pagenum" id="Page_269">[269]</span>
</p>

<p>
La guerra incominciò indi a pochi giorni, interrotta
e ripresa ogni tratto, e condotta molti anni con varia
vicenda e con tutto l'odio che solevasi mettere allora
da quegli appassionati animi in quelle guerre
fraterne. Albertino Mussato che s'era mostrato così
blando al consigliare, apparve un leone al combattere,
sempre nelle più arrischiate fazioni, primo a
gettarsi nel folto del pericolo, ultimo a ritrarsene. Pareva
che gli fosse scomparso dalla mente quell'Arrigo
VII ch'egli amava tanto e di cui descriveva le
imprese, le quali egli, come Dante, si lusingava dovessero
riuscire a benefizio d'Italia. Padova la cara
patria era in guerra, ed egli ne combatteva i nemici.
Nel novembre dei 1313, parve che l'odio cedesse un
momento. Albertino Mussato ed un altro padovano
andarono a discutere le parole di pace che lo Scaligero
faceva proporre, ma le trattative si ruppero
senza alcun frutto, e si tornò di nuovo a pensar di
guerra. Intanto Arrigo VII era morto (24 agosto 1313),
e con lui si spezzavano molte speranze dei Ghibellini
più ardenti, molte illusioni di coloro che guardavano
a lui come ad un angelo annunziatore di pace. Il partito
guelfo ne saliva in superbia, e a Padova sotto
colore di riforme impadronitosi d'ogni potere si sfrenava
non pur contro i ghibellini ma contro i cittadini
più temperati e diveniva tiranno (A. D. 1314).
Ne seguì una sommossa popolare violenta, nella quale
contro ogni ragione fu preso di mira il Mussato, alle
cui case si volse una plebaglia inferocita per portarvi
l'incendio e la morte. In vista del pericolo, Albertino
non si smarrì: consigliato di nascondersi, non volle,
<span class="pagenum" id="Page_270">[270]</span>
e per non macchiarsi nel sangue del popolo non volle
difendersi, ma inforcato un cavallo, venne fuori arditamente
dalla casa infestata, e di gran corsa uscì incolume
dalla città e si ritrasse in salvo. Fu un gran
dolore al cuor del Mussato, a cui pareva tanto più
amara l'offesa e l'esilio quanto più gli era cara la
patria e se ne sentiva benemerito. Onde in una concione
ch'egli dettò a sua difesa, e inserì poi nella
storia, esclamava dolente e sdegnoso: «Dovrei io vergognarmi
o arrossire, se avendo bene meritato in
alcuna cosa, la tanta ingratitudine onde son circondato
mi sforza a recitar da me le mie lodi? Anche
se lo facessi con petulanza? No, perché quando
una cagione di passati contrasti ci costringe a parlare
per respinger le ingiurie, la violenza del timore
vince la calma d'ogni più forte uomo. Dopo le uccisioni
compiute il dì innanzi da quegli iniqui, e le
stragi orrende, una turma tumultuaria concorse alla
casa di me Albertino Mussato, la tenne assediata da
manipoli di gente che le infuriava attorno chiedendo
i miei penati, i miei figli, il sangue mio. Se posso
parlare col Redentore del mondo: ‘O popol mio’
Egli diceva ‘che t'ho mai fatto? Per quarant'anni
ti guidai nel deserto.’ Io ti condussi, dico io Mussato,
o popol di Padova, per altrettanti mesi tra
vasti pericoli dietro le orme mie sulla mia strada,
da cui tu stessa confessi d'aver deviato per tua
ignavia....» E dopo avere enumerata una lunga serie
di servigi resi alla patria, e i miti consigli dati ai
Padovani nella prospera fortuna, alludendo al loro timore
nei pericoli, procede: «.... Ma tardo viene dopo
<span class="pagenum" id="Page_271">[271]</span>
la grandine il pentimento. E che rimedî si son trovati
a tanti mali? O tribuni della plebe, ricordatevene.
Parlo a voi conscî ed autori di tanto provvedimento.
Voi, pensaste, Ottimati della città, che
se era fattibile, Cesare doveva esser placato. E in
che modo? con quale ingegno? con quali arti? E
che? la opportunità, la difficoltà chiamò innanzi
Albertino Mussato. Costui, si asserì, <i>può far salva
la repubblica e rovinata rialzarla</i>. Se avanzava da
far qualche cosa, a lui solo ricorreste, a lui privo
d'ogni speranza di trattar gli affari e prostrato, e
vi consigliaste seco, e lui unico imploraste. E Vitaliano
de' Basilii, che allora quasi dominava sul
volgo, a mani giunte, a ginocchia piegate, lacrimando,
stipato da voi tutti, o Tribuni, mi supplicò
di andare al Re.... Io guardo a me stesso ammirando
e compassionando. È necessario che la penna
mandi tutto alla posterità. Forse mi resi colpevole
verso questa Repubblica? Tralascio le diurne, le
notturne, le annuali fatiche. Non vale la pena di
allegare le vigilie, le cure, le sollecitudini mordaci.
Non si nascondano gli assertori; attestino affinché
io sia creduto. Consumai forse il denaro pubblico? E
quale? e quando? Mi son forse arricchito coi danni
dei privati? Di quali? Venga fuori un solo vessato
o spogliato da me. Abbiatevi, o Tribuni, un argomento
efficace della sincerità nostra. In queste ultime
calende di decembre, per non ricondurvi indietro
al non ricordabile, la sorte mi prepose allo
ufficio di Anziano, onore uguale quasi al consolato
dei Romani. Questo Pietro d'Alticlino potentissimo
<span class="pagenum" id="Page_272">[272]</span>
uomo e formidabile contro cui si esclamava, e molti
altri dell'ordine equestre e plebeo, io convenni in
giudizio di restituzione, li feci incatenare, li convinsi,
e li costrinsi a rimettere nell'erario la mal tolta
moneta con rigido e severo ardore. Così mi persuadevano
a fare i miei costumi, così l'audacia, l'amor
della patria, l'atrocità di quelle rapine e la giustizia.»
E dopo queste calde parole altre ne aggiunge
enumerando le prodezze compiute in guerra,
spiega per quali ragioni egli avesse promossa la
imposizione di una tassa utile e giusta che gli aveva
procacciato l'odio del volgo e l'esilio, e conchiude con
disdegnosa fierezza: «A ragione il gregge macchiato
odia il vello della pecora dorata. Sia lungi da voi,
o Tribuni, la ferocia delle vili belve assetate di sangue
innocente. Salvato, io voto la mia salute, le mie
fortune ed ogni poter del mio ingegno e delle facoltà
mie, ai Padri, ai Maggiori e al Popolo più
sano.»<a class="tag" id="tag167" href="#note167">[167]</a>
</p>

<p>
Pagine eloquenti davvero, che strappavano l'ammirazione
ai contemporanei, e ancora l'ispirano ai posteri
richiamati per esse come a un ricordo della romana
repubblica, e di quella forte eloquenza che scoppiava
in Grecia e in Roma nel tumultuoso bollire degli affetti
politici quando la democrazia stendeva sovr'esse
l'agitato suo impero! Sedato finalmente il disordine
e ricomposta la quiete nella città, si adunò il Consiglio,
e, abolite le esorbitanti riforme e ripristinato
<span class="pagenum" id="Page_273">[273]</span>
il vecchio stato, decretò unanime il richiamo d'Albertino
Mussato, e pubbliche solenni onoranze per
compensarlo dello sfregio patito. Ne esultò il buon
cittadino, ma prima pure del suo ritorno, i Padovani
mossero improvvisamente ad oste contro Vicenza ed
egli s'aggiunse agli armati. Nelle fazioni che seguirono
egli combattè con l'usato ardimento, finché in
una mischia, precipitando da un ponte in una fossa,
accerchiato dagli uomini di Cangrande, fu con undici
ferite preso e condotto a Vicenza. Quivi egli rimase
onorato prigioniero di Cane, che con la sua corte andava
a visitarlo e a scambiar con lui amicamente
gravi discorsi e celie frizzanti, esempio non unico
di quell'età, che all'abbassar delle spade stillanti
sangue, l'ammirazione prevalesse sull'ira, e un prepotente
barone rendesse onore alle virtù e all'ingegno
d'un semplice cittadino.
</p>

<p>
Nel novembre del 1314, al conchiudere d'una pace,
Albertino liberato dalla prigionia tornava in patria
a ricevere le decretate onoranze, e a cinger le tempia
di quell'alloro poetico a cui sospirò tutta la vita Dante
nella vana speranza che il poema sacro vincesse la
crudeltà che lo serrava fuori della patria. Pieno di
compiacenza egli descrive a lungo e con tratti caratteristici
nella sua storia la festa che gli fu fatta e che
riuscì solenne, perché a celebrarla concorse col Senato
e colla Università la città tutta quanta, altera
adesso di questo suo figlio la cui fama letteraria spargevasi
ormai onorata per tutta Italia.
</p>

<p>
E veramente le opere letterarie di Albertino Mussato
<span class="pagenum" id="Page_274">[274]</span>
meritavano quegli onori<a class="tag" id="tag168" href="#note168">[168]</a>. Latinista ottimo pei
suoi tempi, egli, con Giovanni Del Virgilio, con Dante
e gli altri latinisti contemporanei, superiore forse a
tutti, spiana le vie della rinascenza al Petrarca, e
mentre studia gli antichi e ne ritenta le forme del
dire, nel concetto e nell'architettura de' suoi lavori
apparisce scrittore originalissimo. Poeta dettò epistole,
<span class="pagenum" id="Page_275">[275]</span>
sermoni, egloghe, elegie non prive di pregio,
ma soprattutto si rivelò creatore potente nella sua
tragedia l'<i>Ezzelino</i>. Spastoiatosi d'ogni teoria preconcetta,
pur senza abbandonare le orme classiche
che trovava tracciate da Seneca, egli primo tra i moderni
italiani scelse un soggetto moderno, vivo anzi
ancora nella memoria e nel terrore del popol suo, soggetto
cupamente tragico ch'egli trattò con evidenza
drammatica e, soprattutto nei cori, con impeto lirico
maraviglioso. L'argomento storico ch'egli scelse
e che accrebbe di tanto la popolarità del suo lavoro,
annunzia la tendenza storica dell'intelletto del Mussato.
Il quale, innamorato degli antichi scrittori e
dei tempi romani, colla mente vigorosa d'immaginazione
e di pensiero, doveva sentirsi irresistibilmente
attratto a raccontar la storia ch'egli aveva vissuto, e
ridir le cose vedute e pensate fra tanto tumulto di
azione, fra tanta grandezza di virtù e di vizî. E io
son venuto finora descrivendo così lungamente la vita
di quest'uomo, perché mi parve di veder compendiata
in lui una gran parte dell'età sua come egli la descrisse
e come fu veramente. Dettò la <i>Historia Augusta</i>
delle gesta in Italia di Arrigo VII (A. D. 1308-
1313), principe di buone intenzioni ma di debole
potere, caldamente invocato dai Ghibellini, pregiato
anche dai Guelfi, ma nè obbedito nè temuto veramente
mai, sceso dall'Alpi a risuscitare il fantasma
d'un Impero che aveva perduto i nervi in Italia tra
tante repubbliche e coi papi avversi e ancor potenti
per l'aiuto dei Guelfi e degli Angioini. Scrisse Albertino
con imparzialità grande, ma con tutto l'ardore
<span class="pagenum" id="Page_276">[276]</span>
di chi ha preso parte nelle cose pubbliche e
postovi tutta l'anima sua desiderosa del bene. Il viaggiar
suo frequente, per lo più come ambasciatore, in
molte parti d'Italia (e negli ultimi anni andò anche
ambasciatore in Germania) gli avean dato modo di
veder d'appresso le condizioni dei diversi paesi che
eran teatro della sua storia, di conoscer gli uomini
principali, e d'attingere dappertutto o d'appurare
molte notizie. Non tutto guelfo nè tutto ghibellino,
diresti ch'egli ondeggia intra due, ed è ondeggiamento
non raro nelle menti più elevate di quella età. Vorrebbe
dall'Impero una forte unità di comando a cessar
le discordie dei partiti, mentre piega ai Guelfi per le
tradizioni repubblicane e la cura di una libertà gelosa
dell'aquila imperiale e dei tirannelli che col nome
di Vicarî crescevano all'ombra dell'ale sue. Amico e
ammiratore d'Arrigo, ma storico libero e austero, nel
dedicargli la sua storia lo avvertiva che in quelle
pagine non avrebbe trovato lusinghe nè solo le imprese
degne di lode, ma gli errori altresì dai quali,
come uomo, anche egli Arrigo non era immune. La
morte d'Arrigo troncò il suo lavoro, ma più tardi egli
lo continuò con una seconda storia che intitolò <i>Gesta
degli Italiani dopo la morte di Enrico VII</i>, divisa
in dodici libri, dei quali tre in versi descrivono
l'assedio sostenuto da Padova nel 1320. Lavoro piuttosto
abbozzato che finito, presenta qua e là varie lacune
di tempo ed è assai men perfetto di stile che
non la <i>Historia Augusta</i>, ma non è inferiore ad essa
per la importanza storica. Lo intraprese per esortazione
di Pagano della Torre, vescovo allora di Padova,
<span class="pagenum" id="Page_277">[277]</span>
e tra le molte cure che lo affaticavano<a class="tag" id="tag169" href="#note169">[169]</a>, lo
condusse innanzi molti anni per andarlo a terminare
nell'esilio di Chioggia, dove abbozzò anche uno
scritto su Ludovico il Bavaro rimasto in frammento.
Poiché il 31 maggio 1329 concluse in esilio la forte
e onorata vita Albertino Mussato. Dopo molti altri
servigi resi alla patria e molto travagliar di fortuna,
egli fu nuovamente sbandito, nè lo richiamarono
questa volta. Fu lasciato morir fuori, nella miseria,
colla vecchiezza aggravata dal dolore di una cara
amicizia tradita, dalla ingratitudine di un figlio,
dalla vista delle libertà padovane spente per mano
di tiranni. Malinconica fine e piena di pietà, eppur
confortevole e bella di quella morale bellezza che
splende da una vita pura ed eguale a sé stessa nella
fortuna prospera e nella avversa, da una vita destinata
a mostrarci nelle stesse ingiustizie delle sorti
terrene, la testimonianza certa di una giustizia immortale.
</p>

<div class="chapter">
<p>
<span class="pagenum" id="Page_279">[279]</span>
</p>

<h2 id="cap7"><span class="smcap">Capitolo VII</span></h2>

<p class="blockquote narrow">
Cronisti delle repubbliche marinare — Cronache di Venezia: Martino da Canale
e Andrea Dandolo — Gli Annalisti di Genova da Caffaro a Giacomo
D'Oria — Pisa: Le Gesta triumphalia. Bernardo Marangone — I cronisti
della rimanente Toscana e principalmente i Fiorentini: I Malispini. Dino
Compagni. I Villani.
</p>
</div>

<p class="pad2">
Volgendomi ai cronisti delle città marinare, primi
mi si porgono innanzi alla mente quei di Venezia.
Illustrata pei tempi più remoti dalla Cronica Altinate
e dalla Gradense, che recano qualche luce nel buio
delle sue origini, poi da quel Giovanni diacono che
ci si mostrò ai primi albori della vita comunale, Venezia
ebbe copia di storici degna degli splendori della
sua storia<a class="tag" id="tag170" href="#note170">[170]</a>. A que' primi cronisti tenne dietro un
anonimo che dettò gli annali veneti dalla metà dell'undecimo
<span class="pagenum" id="Page_280">[280]</span>
secolo fino alla fine del dodicesimo, e tra
le notizie sulla storia politica lasciò molte importanti
indicazioni intorno ad avvenimenti locali relativi alla
città di Venezia. Un frammento di cronaca, scritto
certamente dopo la morte del doge Sebastiano Ziani
(A. D. 1229) e già pubblicato come parte del <i>Chronicon
Altinate</i>, è anch'esso pregevole per la storia
delle relazioni di Venezia cogli altri Stati, e in particolare
coll'Oriente dove essa, padrona oramai dell'Adriatico,
stendeva largamente la sua influenza e
il potere. E dal tredicesimo secolo in poi la letteratura
storica veneziana diviene sempre più fiorente, e
s'ispira alla poesia del luogo e alla grandezza di quel
senno politico che mentre reggeva dentro con tanta
sapienza lo Stato, guidava lontane imprese in ogni
parte del mondo. Pieno di questa poesia e di questa
grandezza è il cronista Martino da Canale. Questo
cronista descrisse la storia di Venezia fino al secolo decimoquarto
in forma piuttosto di romanzo che di storia,
ma appoggiato alle fonti che lo precedettero, alle
tradizioni, e pe' suoi tempi alla fede degli occhi suoi
o alla viva voce di testimonî oculari, egli in ciò che
narrò del secolo decimoterzo, apparisce sostanzialmente
scrittore veridico e, spesso pur nei particolari,
bene informato ed esatto quanto è vivace. Di lui non
si sa quasi nulla, e neppure s'egli fosse veramente veneziano,
ma certo visse lungamente in Venezia per la
quale mostra un affetto caldo ed una ammirazione infinita.
Come il <i>Tesoro</i> di Brunetto Latini, come il
Libro di Marco Polo, la sua cronaca è scritta in
francese perché «<i>lengue franceise cort parmi le monde
<span class="pagenum" id="Page_281">[281]</span>
et est la plus delitable a lire et a oir que nule autre</i>.»
Sui principî di Venezia favoleggiò colle leggende
troiane e con quelle d'Attila, e seguitò breve fin
verso i tempi di Enrico Dandolo. Con questo glorioso
Doge la narrazione di Martino incomincia a
distendersi e diviene sempre più ricca. Quando tocca
poi i tempi del doge Giacomo Tiepolo fino al 1275,
ultima data della sua cronaca, i particolari che reca,
specialmente sui costumi di Venezia, acquistano un
valore inestimabile. Le sue notizie intorno ai personaggi
dell'età sua, alla Chiesa di San Marco, alla
Piazza e ai tornei celebrati in essa, alle vesti ed
onorificenze dei Dogi, alle loro comparse e a quelle
delle varie corporazioni delle Arti, alla festa solenne
delle Marie, sono altrettanti quadri di un'età
singolare dipinti sopra un fondo maraviglioso. Scrittore
con cui è necessario adoperar molta critica, storico,
come s'è detto, e romanziere a un tempo, Martin
da Canale colla ingenua vivacità della sua fantasia
riesce tale pittor di Venezia da non aver chi lo superi
tra i contemporanei o l'agguagli a gran pezza.
Dal suo libro pieno d'attrattive tolgo l'episodio della
presa di Zara avvenuta per opera del Doge Dandolo
mentre si recava coi Crociati in Oriente al conquisto
di Costantinopoli:
</p>

<p>
«.... Vi dirò che il Conte di S. Polo e il Conte
di Fiandra, il Conte di Savoia ed il Marchese di
Monferrato, nell'anno della Incarnazione di Nostro
Signor Gesù Cristo MCCII, inviarono loro messaggi
al nobile Doge di Vinegia messere Errico Dandolo,
e lo pregarono ch'egli loro donasse naviglio per
<span class="pagenum" id="Page_282">[282]</span>
passare di là il mare. E quando Monsignore il Doge
Errico Dandolo udì la preghiera che li messaggi
dei Baroni di Francia gli ferono da parte di lor
signori, sì ne fu lieto e disse ai messaggi: ‘Andate
e dite ai signori vostri che di quell'ora ch'elli vorranno
venire in Vinegia troveranno l'armata apparecchiata
per passare di là il mare, e che il Doge
di suo corpo medesimo vorrà passare con loro al servigio
di Santa Chiesa.’ Allora se ne tornarono li
messaggi a' Signori loro, e loro dissero tutto in così
come Monsignore il Doge loro mandava. E quando
i Baroni di Francia udirono ciò, ne furono molto
lieti che dell'armata, la quale Monsignore il Doge
loro aveva promesso, che del voler passare il mare
di suo corpo medesimo con loro, e dissero che miglior
compagnia non potrebbon elli avere in tutto
il mondo.
</p>

<p>
«Messere Errico Dandolo, il nobile Doge di Venezia,
mandò venissero li carpentieri e fece rettamente
apparecchiare e fare palandre e navi e galee
a gran numero, e fece prestamente fare medaglie
d'argento per dare il soldo ai maestri ed ai lavoratori,
ché le piccole ch'elli aveano non venian
loro così opportune. E del tempo di monsignore
Errico Dandolo in qua fu cominciato in Vinegia
a ferire le nobili medaglie d'argento, che l'uomo
dice Ducato, le quali corrono per mezzo il mondo
per la bontà loro. Molto si affrettarono li Viniziani
per apparecchiare il naviglio, e' Francesi allorquando
furono in punto si misero alla via e cavalcarono
tanto ch'elli furono venuti in Vinegia, ove furono
<span class="pagenum" id="Page_283">[283]</span>
molto bene ricevuti, e fecer loro li Viniziani grande
gioia e grande festa. E Monsignore lo Apostolo loro
avea dato un suo legato che de' peccati li avea prosciolti.
A quel legato fece Monsignore il Doge grande
onore, e prese la Santa Croce da sua mano e molti
nobili Viniziani la presero e del popolo ancora.
</p>

<p>
«A grande gioia ed a grande festa entrò messer
Errico Dandolo in una nave per passare il mare
coi Baroni di Francia al servigio di Santa Chiesa;
ed i Baroni si misero ciascuno in sua nave, ed i
cavalieri entrarono negli uscieri e nelle palandre e
nelle altre navi da ciò ove loro cavalli erano messi.
Ed allorquando elli furono in mare i marinai drizzaron
le vele al vento e lasciarono ire a vele piene
le navi per mezzo il mare alla forza del vento. E
Monsignore il Doge avea lasciato in Vinegia in
luogo suo un suo figliuolo detto messer Rinieri Dandolo,
e quegli governò i Viniziani in Vinegia molto
saggiamente.
</p>

<p>
«Monsignore il Doge se ne andò tanto per mezzo
il mare ch'egli fu venuto a Giadra e tutta sua compagnia:
e Giadratini erano a quel tempo sì orgogliosi
ch'elli aveano rifiutata la signoria di Monsignore
il Doge e faceano dirubare i trapassanti pel
mare ed aveano levate le muraglia d'intorno la
città. Il temporale era cambiato ed il mare iroso,
sì loro convenne prendere terra per salvare il naviglio,
ed allora se ne andarono a Malconsiglio, ciò
è un'isola la quale è tutto dinnanzi Giadra. Quando
elli furono dentro il porto messi a salvezza, Monsignore
il Doge disse ai Baroni: ‘Signori, vedete
<span class="pagenum" id="Page_284">[284]</span>
là quella città? sappiate ch'ella è mia, ma quelli
di dentro sono sì orgogliosi ch'elli hanno rifiutato
mio comandamento: io voglio che voi m'attendiate
qui, ch'io vuo' mostrar loro quale merito debbano
avere essi che rifiutano il comandamento del Signor
loro.’
</p>

<p>
«Quando i Baroni udirono ciò, dissero a Monsignore
il Doge: ‘Sire, noi siamo apparecchiati di
venire con voi e nostri cavalieri anche.’ ‘In nome
di Dio, disse Monsignore il Doge, già nullo di voi
non vi metterà suo piede, anzi voglio che voi vediate
ciò che io so fare ed i Viniziani con me.’ Ed
allorquando elli furono apparecchiati di loro armi
e di loro scale, non fecero altro soprastamento fuorché
messere Errico Dandolo, l'alto Doge di Vinegia,
si mise avanti e li Viniziani appresso ed andarono
assalire Giadra e fu la battaglia cominciata;
e già non rimase per nessuna difesa che i Giadretini
ci facessero, che i Viniziani non salissero in
secca terra. Sì fu allora la battaglia a colpi di
lance e di spade, e quelli di sovra le muraglia gittavano
giavelotti e pietre canterute e pali aguti e
difendevano la città a lor podere. Ma la difesa non
valse loro niente perché immantinente che i Viniziani
misero loro scale alle mura vi montarono sopra
ed abbatterono i Giadratini a terra, e presero la
città rattamente rincacciandone i cittadini e dando
Giadra in preda di monsignore Errico Dandolo.»<a class="tag" id="tag171" href="#note171">[171]</a>
</p>

<p>
<span class="pagenum" id="Page_285">[285]</span>
</p>

<p>
A quel modo che Martino Da Canale aveva attinto
largamente dagli storici che lo precedettero, così un
altro cronista di nome Marco si giovò molto di lui
per compilare una cronaca latina di cui furono pubblicati
sol dei frammenti, e dopo lui e d'assai maggiore
rilievo appariscono Marin Sanudo Torsello, e
il frate Paolino, due delle principali fonti storiche
di cui si servì il grande cronista medioevale di Venezia,
Andrea Dandolo.
</p>

<p>
Da una antica e gloriosa famiglia di guerrieri e
d'uomini di Stato e di Chiesa, Andrea Dandolo nacque
nei primi anni del secolo decimoquarto. Giovanissimo
sostenne cariche importanti, Procuratore di San Marco
nel 1331, Podestà di Trieste nel 1333, e tre anni appresso
Provveditore in campo nella guerra contro Mastino
della Scala. Nel 1343 a soli trentasei anni, o,
come altri vuole, a trentatrè, Andrea con esempio insolito
fu levato al trono ducale. Giusto liberale benefico,
i contemporanei sono pieni di lodi per lui;
dottissimo di giurisprudenza e di storia, volse le sue
cognizioni a benefizio dello Stato e delle lettere che
gli procurarono amicizie di letterati insigni, massimo
fra questi il Petrarca. L'indole e gli studî lo traevano
alla pace, ma i tempi gravi in cui resse lo Stato
volgevano a guerra e gli fu mestieri spender gran
<span class="pagenum" id="Page_286">[286]</span>
parte della sua mente a negoziati che s'appoggiavan
sull'armi. Le continue relazioni di commercio e di
guerre tra l'Asia Minore e Venezia, alla quale anche
s'aprivano allora i porti d'Egitto e di Siria, le contese
commerciali sorte e appianate coi Tartari, la
ribellione di Zara in Dalmazia, vinta malgrado gli
sforzi avversi del re d'Ungheria, e quella di Giustinopoli
nell'Istria vinta ancor essa, e una terribile
pestilenza in Venezia, occuparono con molte altre cure
l'attività di Andrea Dandolo nei primi anni del suo
principato. In proceder di tempo queste cure si accrebbero
per la rivalità ognor crescente tra i Veneziani
e i Genovesi i quali anch'essi volgevano le loro
mire al commercio coi Tartari nel mare d'Azof. La rivalità
si mutò presto in guerra (A. D. 1351), e tal
guerra quale potevano farsela le due maggiori potenze
marittime d'Europa a quel tempo. Guerra lunga fortunosa
varia di vittorie e di sconfitte, difficile a condurre
per le molteplici alleanze ch'era necessario
stringere e opporre alle alleanze nemiche. E qui è
bello ricordare come la inerme voce del Petrarca,
si levasse tra quel frastuono d'armi a consigliare di
pace il doge Andrea Dandolo. Ma a questo non era
dato ascoltarlo. I casi incalzando rendevano necessaria
la prosecuzione della guerra nella quale i Veneziani
toccarono una grave sconfitta. Mentre si provvedeva
a difender la città da un possibile assalto, o
fosse il crepacuore pel danno patito dalla patria, o fossero
le fatiche sopportate in quegli allestimenti di difesa,
Andrea Dandolo morì il 7 settembre 1354 dopo
appena cinquant'anni di vita e dodici di principato.
</p>

<p>
<span class="pagenum" id="Page_287">[287]</span>
</p>

<p>
Le molte cure dello Stato e i tempi bellicosi in cui
governò, non lo avevano distolto dai suoi lavori di
giurisperito e di storico. Aggiunse un libro agli Statuti
di Venezia, rivedendo egli stesso e perfezionando
il lavoro man mano che si preparava. Assicurò l'ordinamento
degli archivi veneti facendo compilare due
libri di grande pregio intitolati <i>Liber Albus</i> e <i>Liber
Blancus</i>, contenenti il primo i trattati conclusi da
Venezia cogli Stati orientali, l'altro quelli conclusi
cogli Stati d'Italia. Prima di salire al principato
aveva già intrapreso qualche lavoro storico che poi
rifuse nella grande opera sua, la <i>Cronaca</i> o, come
altri la chiama, gli <i>Annali di Venezia</i>, scritta mentre
egli era Doge. È lavoro insigne pel quale si aiutò
con ogni maniera di materiali, e raccoglie in sé tutta
quanta la storia di Venezia fino al chiudersi del tredicesimo
secolo, cercata con cura grande e grande
erudizione. La piena libertà di consultare gli archivî
gli rendeva facile l'uso dei documenti, ed egli se ne
servì largamente anche inserendone molti o per intero
o in estratto nel suo lavoro. Lesse molti degli
scrittori non veneziani dai quali poteva trarre notizie
utili all'opera sua, e dei veneziani che lo avevano
preceduto non gli sfuggì quasi nessuno e forse conobbe
qualche scrittura che non è pervenuta infino
a noi. Di tutti fece uso non senza acume di critica
talché non sarebbe ingiustizia affermare che dove tutti
fossero periti, la cronaca di Andrea Dandolo avrebbe
conservato il succo delle opere loro e la storia di Venezia
rimarrebbe intera. Come scrittore non ha grandi
attrattive: assai semplice e lucidissimo ma piuttosto
<span class="pagenum" id="Page_288">[288]</span>
scarso di fantasia, narra i fatti senza curarsi d'ordinarli
con intendimento d'artista. E neppure il nostro
cronista è storico perfetto. Non si guarda abbastanza
dalle favole, dice il Muratori, dove narra cose
remote da' suoi tempi, e talvolta nella cronologia egli
incespica e cade negli errori di chi l'ha preceduto.
Ma pur con ciò non è da spregiarlo, e quanto egli
dice intorno all'origine e al crescere di Venezia è
da avere in gran conto, nè certo si troverebbe scrittore
più grave di lui<a class="tag" id="tag172" href="#note172">[172]</a>. Dei suoi tempi non parla
nella sua cronaca, ma di quelli abbastanza vicini a
lui tratta con molta larghezza di giudizio e, pare,
con animo sereno, sebbene ora taluno cominci a muovere
qualche dubbio sulla grande imparzialità che
tutti gli riconoscevano finora. Intorno alla vita e all'ordinamento
politico di Venezia ha idee chiarissime,
e man mano che narra i fatti, egli espone lo
svolgimento storico e progressivo di quella mirabile
costituzione, e in ciò è tal pregio che solo basterebbe
a farlo considerare come uno dei più grandi e più importanti
storici di tutto il medio evo italiano. All'opera
sua premise una lettera introduttoria Benintendi
de' Ravegnani cancelliere della Repubblica,
amico anch'egli al Petrarca, letterato di fama e autore
di una storia veneta che rimasta incompiuta non oltrepassa
i primi secoli di Venezia. Un altro cancelliere,
Raffaello o Rafaino de' Caresini, proseguì l'opera
del Dandolo e ne continuò gli Annali fino al 1383, in
<span class="pagenum" id="Page_289">[289]</span>
un lavoro accurato anch'esso, e sebbene meno imparziale
di quello del Doge, pure molto commendevole
come opera di storico contemporaneo e di cittadino
devoto e generoso verso la patria<a class="tag" id="tag173" href="#note173">[173]</a>.
</p>

<p>
Nè la superba Genova volle restare indietro all'emula
sua, ma con sapiente consiglio provvide alla
città una serie di istoriografi i quali succedendosi gli
uni agli altri ne descrissero le vicende per circa due
secoli dal 1100 al 1293. Ideatore e iniziatore di questa
serie fu un illustre cittadino genovese, Caffaro,
il quale nato intorno al 1080 si trovò come soldato e
come duce a molte spedizioni, e prese gran parte come
console nelle cose della Repubblica e come ambasciatore
a papa Calisto II e a Federico Barbarossa. In
sui vent'anni d'età, al tempo della spedizione di Cesarea
nel 1100, entrò nel proposito di descrivere le
gesta dei concittadini suoi, e da quel tempo quanto
vide egli stesso o seppe dalla testimonianza oculare
d'altri consoli o somiglianti personaggi, tutto notò
costantemente, e nel 1152 presentò il suo lavoro
in pieno Consiglio ai consoli della Repubblica. I
consoli decretarono che il libro, copiato con gran
cura ed eleganza, fosse collocato nell'archivio pubblico.
Lieto Caffaro con raddoppiato zelo si ripose all'opera
e condusse innanzi gli Annali fino al 1163,
<span class="pagenum" id="Page_290">[290]</span>
ottantesimoterzo dell'età sua, ma le turbolenze civili
che agitavano Genova a quel tempo gl'impedirono
di seguitare per gli altri tre anni che visse. Morì
nel 1166 lasciando oltre gli Annali un <i>Liber de Expeditione
Almariae et Tortuosae</i> alla quale egli aveva
preso parte (1147-1148), ed uno <i>De liberatione civitatum
Orientis</i> che descrive le spedizioni dei Genovesi
in Siria e in Palestina. In essi, come negli Annali,
Caffaro rivela sé stesso quale scrittore ottimamente
informato, testimonio quasi sempre oculare delle cose
che narra, uom forte pio candido, della patria amantissimo,
indagatore solerte di quanto possa riferirsi
alla vita pubblica e privata dei cittadini, d'affari intendentissimo,
familiare coi sommi uomini del suo
tempo, coll'imperatore Federico specialmente e coi
papi, tenace del retto e del giusto così nelle cose dell'Impero
che della Chiesa, uomo alla cui felicità, dopo
le nobili cose operate in pace e in guerra, s'aggiunse
da vecchio di vedere il figliuol suo Ottone console
nella Repubblica. Tali le ampie e meritate lodi colle
quali il Pertz delinea il ritratto di Caffaro.
</p>

<p>
Proseguì la sua storia per ordine della Repubblica
il cancelliere Oberto, e la condusse dal 1164 al 1173.
Mescolato ancor egli a tutti gli eventi della patria,
Oberto ebbe campo di vedere e conoscer bene quanto
accadeva d'importante per la Repubblica genovese
e dentro la città e lontano, talché la sua storia rende
una viva immagine dei tempi suoi. Le trattative di
pace coll'imperatore di Costantinopoli, gli armamenti
a Porto Venere contro Pisa, la esposizione ch'ei fece
a Federico Barbarossa sulla contesa tra Pisani e Genovesi
<span class="pagenum" id="Page_291">[291]</span>
a proposito della Corsica, i sussidî dati a Milano
per fabbricare Alessandria, sono alcuni tra i molti
episodî nei quali ebbe parte. Dopo lui, Genova per
circa quindici anni non ebbe storiografo, ma Ottobono
scriba del Comune riprese l'opera, e colmata
succintamente la lacuna di quei quindici anni continuò
con maggior larghezza gli Annali fino al 1196.
Fu a molte imprese, e narrò quel che vide egli pure
scrivendo con quello stile piano e scorrevole che è
proprio di una mente usata agli affari e a guardar
nelle cose il lato reale e pratico. Nel 1194 colla flotta
genovese mandata in soccorso d'Enrico VI, partecipò
all'assedio di Gaeta, e quando quella città fu
presa ne ricevette per Genova il giuramento di fedeltà.
Nel 1196 si trovò presso San Bonifacio al conflitto
tra la flotta di Genova e quella di Pisa, e dalle
minute e precise narrazioni sue può indursi ch'egli
assistesse anche alle altre spedizioni narrate nel seguito
del suo lavoro. Lasciò anche importanti notizie
sui mutamenti politici interni avvenuti in Genova
nel 1194 quando ai Consoli del Comune fu sostituito
un Podestà annuo e forestiero secondo l'usanza generale
allora nelle Repubbliche italiane. Gli succedette
nel lavoro Ogerio Pane (A. D. 1197-1219), uomo
che si adoprò molto in varî negozî della Repubblica
col Re d'Aragona Ildefonso, colla città di Marsiglia,
e con Federigo II. Dopo Ogerio, pregevolissimi e adoperati
anche più di lui nelle cose di Stato, Marchisio
(A. D. 1220-1224) e Bartolomeo (A. D. 1225-1248)
ebbero, quest'ultimo specialmente, a narrare un tratto
di storia rilevantissimo, e ci mostrano Genova nelle
<span class="pagenum" id="Page_292">[292]</span>
sue relazioni colle potenze vicine e lontane del Mediterraneo
e la varia parte ch'essa ebbe nelle lotte
in Italia tra Federico II e la Chiesa.
</p>

<p>
Dopo una continuazione rimasta anonima che va
dal 1249 al 1264, la cura degli Annali genovesi fu
affidata non più ad uno ma contemporaneamente a
diversi scrittori i quali allargando alquanto oltre la
cerchia di Genova i confini del loro lavoro, lo continuarono
dal 1264 al 1279, con grande zelo e, tra quel
parteggiare continuo che travagliava la città loro,
con imparzialità mirabile nell'esporre i fatti e nel
giudicarne. Tra gli ultimi chiamati a questo ufficio
fu sin dal 1269 Giacomo D'Oria, al quale nel 1280
fu dato incarico di proseguir solo gli Annali, ed egli
li condusse fino al 1294. Nato nel 1234 da Pietro
figlio del celebrato ammiraglio Oberto D'Oria, fu tra
le varie vicende della patria esperto uomo di toga
e di spada. Nel 1284 saliva con molti parenti una
galera di casa D'Oria in una gran battaglia contro i
Pisani, ma nel tornar vittorioso, assalito da una tempesta
presso a Porto Venere, scampò a fatica da morte.
Tornato in patria, attese a riordinare l'archivio della
città, fece trascrivere in regesto molti documenti e
di essi si servì nel suo ufficio di storico. Dotto conoscitore
degli antichi scrittori, ricercò in essi quanto
poté trovar di notizie per riassumere brevemente la
storia di Genova anteriore ai tempi di Caffaro. Di
ciò che concerne i suoi tempi fu larghissimo espositore,
massime per le relazioni tra Genova e Carlo
d'Angiò e per la spedizione in Corsica condotta da
Percivallo D'Oria. Scrittore sagacissimo, avanza tutti
i predecessori suoi per acutezza d'osservazione, per
<span class="pagenum" id="Page_293">[293]</span>
larghezza di vedute e per una precisione di mente
che non gli fa mai trascurar dettaglio che possa importare
ai posteri. A queste doti la storia di Genova
deve la memoria d'infinite notizie intorno alla sua
costituzione, all'esercito, alla flotta, alla moneta. Il
16 luglio 1294, stanco per fiaccata salute più che per
vecchiezza, egli consegnò il suo lavoro ai magistrati
della città che lo ricevettero solennemente e con lodi
degne del servigio ch'egli avea reso alla patria. Con
lui si conclude la serie di questi Annali, l'unica che
sia stata scritta per incarico di una Repubblica italiana,
la più completa in tutta l'età dei Comuni. Storia
di un popolo mercantile e guerriero, riflette l'indole
di questo popolo nelle pagine di ciascun degli autori
malgrado la moltiplicità loro e la differenza dei
tempi in cui scrissero. A questi autori molte caratteristiche
sono comuni. Latinità piena di forme e di
parole italiane, quasi nessuno ornamento oratorio ma
semplicità di frase e precisione di stile grandissima,
grande abbondanza di fatti, di nomi, di date, molto
amor patrio e molta imparzialità di giudizio, si trovano
in tutti questi scrittori da Caffaro a Giacomo
D'Oria che sono il primo e l'ultimo della serie e i due
maggiori per vastità di vedute e acutezza di indagini.
Gli Annali di Genova provano più sempre come la storia
contemporanea per rendere viva figura di ciò che
descrive, vuole essere rappresentata da chi la vide e
partecipando ad essa si scaldò al calore dell'azione<a class="tag" id="tag174" href="#note174">[174]</a>.
</p>

<p>
<span class="pagenum" id="Page_294">[294]</span>
</p>

<p>
Men ricca di Annali fu Pisa ma non priva affatto
di essi. Alleata nel 1088 a Genova e ad Amalfi per
una gloriosa impresa in Affrica contro i Saraceni,
che fu preludio alle crociate, ebbe un cittadino che
ricordò questa impresa con un rozzo ritmo rimato
pieno di fuoco patrio. Del pari un poema latino in
sette libri notevole per molte notizie e per la tendenza
classica del verseggiare, celebrò la presa di
Maiorca (A. D. 1115) che fu pure descritta da un
anonimo, che il Watterich e il Giesebrecht credettero
potesse essere il cardinale Pietro Pisano ed ora il
Duchesne inclina a credere che fosse quello stesso
Pandolfo di cui si è già fatto ricordo tra i compilatori
del Libro Pontificale. L'autore narrando la
<span class="pagenum" id="Page_295">[295]</span>
spedizione dei Pisani alle Isole Baleari, allargò il
concetto del suo lavoro, e risalendo fino alla prima
crociata e alla presa di Gerusalemme, dettò le <i>Gesta
triumphalia per Pisanos facta</i>, magnificando anch'egli
con molto calore e con molta evidenza le glorie dei
suoi concittadini. Ma il principale fra i cronisti pisani
fu Bernardo Marangone che fiorì nel dodicesimo
secolo, ebbe molti pubblici incarichi in patria e sostenne
in più luoghi varie legazioni, una delle quali
nel 1164 a Roma per la conferma di una pace pattuita
tra i suoi concittadini e il popolo romano. Dopo
brevi note cronologiche gli Annali suoi incominciano
all'anno 1004, da principio brevissimi, poi dal 1136
al 1175 più larghi e con maggior pienezza nei fatti.
Al 1175 cessa il lavoro suo che fu continuato fino
al 1269 da Michele De Vico canonico pisano del secolo
decimoquarto. Il Marangone è scrittore rozzo ma
chiaro, e la latinità sua è piena anch'essa di forme
e di parole italiane. Annalista, quanto alla sostanza,
bene informato e sincero, egli ci lasciò notizie che
non sapremmo senza di lui, e che attinse a fonti oggimai
perdute. Ha pregio specialmente per la storia
delle relazioni di Pisa coll'Impero e coi Papi, con
Genova, e colla rimanente Toscana di cui la storia
appunto in quei tempi veniva in gran luce pel salire
della importanza politica di Firenze, e per quel maraviglioso
sorgere d'arti e di lettere destinato a stampare
un segno così profondo nella storia della civiltà<a class="tag" id="tag175" href="#note175">[175]</a>.
</p>

<p>
<span class="pagenum" id="Page_296">[296]</span>
</p>

<p>
Infatti verso quel tempo i cronisti cominciarono a
fiorire in ogni città di Toscana, utilissimi illustratori
della storia d'Italia dal secolo dodicesimo al
decimoquinto. Lucca, Siena e Pistoia principalmente
ebbero cronisti pregevoli tra i quali gioverà menzionare,
per Lucca gli Annali (A. D. 1061-1394) di quel
Tolomeo da Lucca che abbiam veduto autore di una
storia ecclesiastica, la vita di Castruccio di Nicola Tegrimo
(A. D. 1301-1328), e la cronaca di Giovanni Sercambi
(A. D. 1400-1409). Per Siena, a non dir d'altri
posteriori, vogliano citarsi la Cronica di Andrea Dei
continuata da Angelo Tura (A. D. 1186-1352) e gli
Annali di Neri Donati (A. D. 1352-1381), e per Pistoia
le <i>Istorie Pistolesi</i> (A. D. 1300-1348) dettate
in italiano. E in italiano furono scritte varie di queste
cronache menzionate ed altre di cui si tace; non
piccolo merito ancor esso, sì perché aiutavano lo svilupparsi
della lingua, e perché gli autori, scrivendo
come parlavano, non avevano impaccio che rallentasse
il pensiero loro, e l'esprimevano tutto quanto
vivace e vero come scintillava ad essi nella mente.
</p>

<p>
<span class="pagenum" id="Page_297">[297]</span>
</p>

<p>
Sopra la rimanente Toscana, dopo il dodicesimo
secolo, torreggia Firenze, dagli umili e mal noti principî
salita rapidamente al primato, e fatta insigne
dalle cresciute ricchezze, dalle arti e dalla letteratura.
Popolo pieno d'ingegno ed attivo, il più simile
all'antico ateniese di quanti ne conosce la storia
moderna, per natura vivace arguto riottoso discorde,
i Fiorentini quasi d'istinto si formarono ad una mirabile
democrazia ricca di tutti i pregi democratici
e di tutti i difetti. Il sentimento individuale forte
in tutti gl'Italiani si mostrò fortissimo in Firenze
e creò miracoli di virtù e di colpe. Da un lato,
gare d'ufficî e nimistà private suscitavan feroci le
lotte delle parti, ghibellina e guelfa dapprima, e poi,
quando il partito guelfo e democratico prevalse, di
quelle dei Guelfi Bianchi e Guelfi Neri: lotte tra
famiglie e famiglie, tra nobiltà e popolo, insofferenti
gli uni degli altri. Dall'altro lato, un fiorir
di commerci, di ricchezze, d'industrie, e le corporazioni
degli artieri così saldamente costituirsi da
divenir base allo Stato e curvare la nobiltà costringendola
per entrar negli uffici d'ascriversi ad essa,
e Dante fa esempio. La lingua formarsi, e le lettere
e l'arti spiccare un volo non tentato prima nelle
età moderne nè mai superato in appresso. È sentenza
perpetua di Dio, che solo un popolo il quale
senta in ogni cosa con forza possa esser grande in
ogni cosa, e non v'era bellezza, di cui non s'innamorassero
quegli animi così fieri e appassionati; nè,
tra le guerre fratricide e le uccisioni e gli esilî, v'era
altezza di pensiero a cui non giungessero, o gentilezza
<span class="pagenum" id="Page_298">[298]</span>
d'affetto che non capisse in loro. Una fraterna
simpatia legava tra loro quasi misticamente quei
grandi artisti che sorgevano a rinnovar di bellezza
i regni del pensiero, e quasi inavvertitamente e per
istinto si legavano a Dante giovine allora e pensoso
di versi e d'amore. E mentre egli dettava la <i>Vita
Nuova</i>, Casella musicava la sua canzone <i>Amor che
nella mente mi ragiona</i>, e Giotto lo dipingeva bello
di sentimento e di dolcezza, e Guido Cavalcanti e
Lapo Gianni e Cino da Pistoia gli scrivevano versi
ed egli a loro. Erano nella primavera dei loro pensieri
e mettevan fiori; ma presto l'arduo fiotto delle
ire civili travolse Dante, e lo gettò a maturar l'anima
grande tra i dolori dell'esilio. Vagando da paese a
paese, l'immortal profugo guardò nel segreto degli
uomini e delle cose, imparò una ad una le virtù, le
colpe, le sventure d'Italia; e nel comporre il poema
sacro a cui posero mano e cielo e terra, scolpì in esso
la storia d'Italia, e in verità gettò le basi alla storia
di tutto il medio evo. Non è di questo libro trattare
il valore storico del poema di Dante, ma giovi aver qui
evocata la immagine sua, e che la santa figura attraversi
queste pagine come una fulgente visione di luce<a class="tag" id="tag176" href="#note176">[176]</a>.
</p>

<p>
<span class="pagenum" id="Page_299">[299]</span>
</p>

<p>
Le origini di Firenze son buie. Fondata, per quanto
pare, due secoli prima di Cristo e rifondata da Augusto,
la sua storia fino al secolo undecimo non ha
quasi altra base che le note e favolose leggende di
Troia, di Catilina e di Totila, popolari a Firenze<a class="tag" id="tag177" href="#note177">[177]</a>.
Intorno a queste leggende spaziò la fantasia de' suoi
cronisti, e finora non si ricavò quasi nulla che non
sia congettura dalle più antiche memorie che possono
descriversi in breve. Le <i>Gesta Florentinorum</i>
del Sanzanome partendo dalle origini incominciano
a uscir del vago intorno al 1125 colla unione di Fiesole
a Firenze, e ci mostrano quest'ultima già bene
avviata nel corso della prosperità sua materiale e intellettuale
fino al 1231. La <i>Chronica de origine civitatis</i>
sembra essere una compilazione di varie mani
e di varî tempi, nella quale sono venute agglomerandosi
le varie leggende delle origini. Gli <i>Annales Florentini
primi</i> (A. D. 1110-1173) e gli <i>Annales Florentini
secundi</i> (A. D. 1107-1247), un elenco dei Consoli
e dei Podestà di Firenze dal 1197 al 1267, ed un'altra
cronaca, che si soleva attribuire a Brunetto Latini,
completano la raccolta delle prime memorie di Firenze.
Alle quali è da aggiungere un gruppo di notizie
che verso il secolo decimoterzo si venne formando
e trasformando in varî codici, e fu adoperato nelle
varie sue forme dagli antichi scrittori Fiorentini e
Toscani, e citato da essi col nome generico di
<span class="pagenum" id="Page_300">[300]</span>
<i>Gesta Florentinorum</i>. «Opera,» come congettura sagacemente
Cesare Paoli «di compilazione e ricompilazione
continua, molteplice, anonima, universale; non
opera veramente letteraria ma fondamento d'una letteratura
storica splendidissima, quale fu la fiorentina
del secolo decimoquarto.»<a class="tag" id="tag178" href="#note178">[178]</a>
</p>

<p>
Finora questa letteratura facevasi risalire di qualche
tempo più in alto e incominciar dalla cronaca che
va sotto il nome di Ricordano e Giacotto Malispini,
vissuti nella seconda metà del secolo decimoterzo, e
delle cui persone si sa poco ed incerto. Era questa
considerata come la più antica cronaca scritta in volgare
dopoché i <i>Diurnali</i> di Matteo Spinelli furono
dichiarati apocrifi. Ma pur contro essa ora si accampano
taluni eruditi e la combattono con gran vigor
di ragioni, talché par difficile che possa difendersene
l'autenticità malgrado alcune serie obbiezioni mosse
da chi la sostiene. Certo oramai tutti ammettono che
s'anco la cronaca nella sostanza è autentica, essa deve
<span class="pagenum" id="Page_301">[301]</span>
essere pervenuta a noi sformata oltremodo e diversa
dalla primitiva lezione. Finora ad un giudizio definitivo
manca una base ferma, e non si può andare
oltre le ipotesi tra le quali ci sembra probabile quella
del professor Paoli che questa cronaca sia un raffazzonamento
di più antiche memorie sconosciute a noi
e da cui avrebbero attinto parecchi cronisti senza citarle
o con citazioni mal certe. Così come ci rimane,
la cronaca Malispiniana è libro molto attraente; muove
dalle leggende delle origini e discende fino ai secoli
dodicesimo e tredicesimo in cui narra per disteso la
storia di Firenze. Ha forme antiche di stile ed arcaismi
di lingua che la fanno scrittura assai pittoresca
e coloriscono le abbondanti notizie e i molti
fatti ed episodi che si ritrovano poi quasi tutti ripetuti
nella grande cronaca del Villani, accusato
finora d'aver copiato e rifusa nella sua l'opera dei
così detti Malispini mentre ora parrebbe che essi abbiano,
almeno indirettamente, attinto a lui. Ma innanzi
d'affermar nulla è necessario aspettare il risultato
di nuove indagini condotte sui manoscritti e
di più profondi studî di critica, e ad ogni modo, se
anche potesse venir dichiarata in tutto o in parte
apocrifa, alcuni pregi letterari vieteranno che questa
cronaca sia cancellata interamente dalla letteratura
italiana<a class="tag" id="tag179" href="#note179">[179]</a>.
</p>

<p>
<span class="pagenum" id="Page_302">[302]</span>
</p>

<p>
Dagli ardori della vita pubblica fiorentina, derivò
la Cronaca di Dino Compagni, una delle più care
gemme che vanti la lingua italiana<a class="tag" id="tag180" href="#note180">[180]</a>. Nato verso il 1260
d'antica famiglia popolana, l'autor della Cronaca, giovine
ancora si trovò come Dante partecipe alle vicende
della città quando per Firenze s'apriva un
periodo agitato di lotte civili, e la costituzione sua
popolare volgeva a forme sempre più democratiche.
La città divisa per la nimicizia d'alcune potenti famiglie,
il popolo in lotta vittoriosa colla nobiltà,
fiero contr'essa e tendente ad opprimerne la prepotenza
con rigore prepotente di leggi. Il guelfismo
<span class="pagenum" id="Page_303">[303]</span>
prevalente, poiché ebbe sconfitti i Ghibellini d'Arezzo
e quei di tutta Toscana con essi alla battaglia di Campaldino
(A. D. 1289), si veniva lacerando rabbiosamente
da sé, diviso come abbiam detto, in Guelfi
Bianchi e in Guelfi Neri, i primi colla famiglia dei
Cerchi, con quella dei Donati i secondi. A questi si piegava
favorevole Bonifazio VIII che della parte bianca
adombravasi perché non gli pareva staccata abbastanza
dai Ghibellini. Perciò il Papa mandava a Firenze
i suoi legati a spalleggiare i Neri, e più tardi
chiamava sovr'essa le armi di Carlo di Valois, principe
avventuriero, povero e affamato di ricchezze e
d'onori, la cui dimora in Italia fu tutta una vergogna
e non recò altro frutto che di discordie. Pochi anni
innanzi, il popolo di Firenze guidato da un generoso
tribuno, Giano della Bella, aveva stabilita co' suoi
<i>Ordinamenti di Giustizia</i> una delle più fiere costituzioni
democratiche che potessero immaginarsi. Poi
Giano andava bandito in esilio, sopraffatto da molte
invidie di potenti e da un altro e ben tristo tribuno,
il beccaio Pecora che s'era fatto innanzi adulando
le male passioni della plebe e facendone pro. Contro
gli <i>Ordinamenti di Giustizia</i> tramava intanto Corso
Donati, il Catilina di Firenze, il quale messosi a capo
dei Neri si sforzava di rendersi superiore alla legge
e di scuotere il giogo a cui i popolani avevan curvata
la nobiltà. Per la venuta di Carlo di Valois,
Corso Donati e i Neri eran saliti in forza e se ne
giovarono alla oppressione dell'altro partito, onde la
dimora in Firenze di quel Francese venuto con titolo
di Paciere, servì solo a sbrigliar le male passioni e a insozzar
<span class="pagenum" id="Page_304">[304]</span>
la città e i sobborghi d'omicidî, di saccheggi
e violenze d'ogni maniera. Poi il Valese lasciava
Firenze alle sue desolazioni. Bonifazio VIII indi a
poco, patito l'insulto d'Anagni, moriva, Corso Donati
era ucciso, ma sempre duravano le discordie e il contrastare
indomato. Intanto molti dei Bianchi che erano
stati banditi dalla patria, e Dante tra essi, per necessità
di casi e similtà di nemici si venivano accostando
ai Ghibellini, e più vi s'accostarono quando splendette
anche a Toscana quel raggio di speranza che
illuminò un momento l'affaticata Italia. Arrigo di
Lussemburgo scendendo a coronarsi imperatore, pareva
invece dello scettro recar nella mano il ramuscello
dell'ulivo. Era un sogno desideroso di stanche
anime affannate di pace, e già abbiam veduto a Padova
il guelfo Mussato inneggiare ad Arrigo e celebrarne
le gesta. Però le discordie non si assopivano,
e quando Arrigo mosse per la Toscana, i Ghibellini
di quelle parti esultarono e nei Guelfi Bianchi si ravvivò
la speranza del rialzarsi. Ma i Neri di Firenze
non s'impaurirono, e strettisi agli Angioini di Napoli
si mostrarono apertamente ostili ad Arrigo a cui
la morte non die' tempo di continuar nel contrasto.
Con lui cadde ogni forza alla parte bianca e la speranza
di mai più prevalere.
</p>

<p>
A tutti questi avvenimenti aveva assistito e partecipato
in Firenze Dino Compagni che fu, tra il 1282
e il 1301, più volte Priore nel governo della città e
nel 1293 Gonfaloniere di Giustizia. Anima intemerata,
cuor mite e sincero, mente diritta e semplice,
tentò fra le turbolenze della patria di richiamar gli
<span class="pagenum" id="Page_305">[305]</span>
animi verso la pace, e prodigò vanamente a quel santo
scopo le forze della eloquenza sua fervidissima e
dell'onesto volere. L'indole temperata lo accostò ai
Bianchi e quando la parte sua cadde, egli costretto a
cessare dalla vita pubblica e sospiroso sui mali della
patria, si restrinse all'arte sua di setaiuolo e cercò
conforto nelle lettere di cui già prima aveva dato
qualche saggio in alcune liriche e, per quanto pare,
in un poema che ha per titolo la <i>Intelligenza</i>. Coll'anima
piena delle impressioni delle cose vedute e
dell'affetto doloroso che portava alla patria, ei si sentì
tratto a scrivere i fatti a cui s'era trovato: «Le ricordanze
dell'antiche istorie,» egli dice «lungamente
hanno stimolata la mente mia di scrivere i
pericolosi avvenimenti non prosperevoli i quali ha
sostenuti la nobile città figliuola di Roma, molti anni,
e specialmente nel tempo del giubileo dell'anno 1300.
Io scusandomi a me medesimo siccome insufficiente,
credendo che altri scrivesse, ho cessato di scrivere
molti anni; tanto che moltiplicati i pericoli e gli
aspetti notevoli sì che non sono da tacere, proposi
di scrivere a utilità di coloro che saranno eredi
de' prosperevoli anni, acciò che riconoscano i beneficî
da Dio, il quale per tutti i tempi regge e
governa.
</p>

<p>
«Quando io incominciai, proposi di scrivere il vero
delle cose certe che io vidi e udii, però che furon
cose notevoli, le quali ne' loro principî nullo le vide
certamente come io: e quelle che chiaramente non
vidi, proposi di scrivere secondo udienza; e perché
molti secondo le loro volontà corrotte trascorrono
<span class="pagenum" id="Page_306">[306]</span>
nel dire e corrompono il vero, proposi di scrivere
secondo la maggior fama.»
</p>

<p>
Narrato così la ispirazione e il concetto del suo
lavoro e descritte con vivida brevità la città di Firenze
e le origini di sue discordie civili, egli entra
propriamente nella sua storia che dal 1280 al 1312
abbraccia tutti gli eventi ai quali siam venuti accennando.
In quella storia egli vive e respira, e si
agita in essa per modo che non sapremmo trovar fra
i moderni uno scrittore di storia che gli si agguagli
per la potenza ch'egli ha di scaldare il petto di chi
lo legge con tutto il fuoco che scaldava il suo petto.
Tra gli antichi l'han paragonato di preferenza a Tucidide
e a Sallustio, e forse somiglia più al primo per
lo spontaneo candore che manca al secondo a cui pure
s'accosta Dino per una certa esteriorità dello stile
pittoresco e nervoso. Nella Cronaca di Dino è tutta
l'anima dell'autore quale essa fu, consacrata alla patria
e piena di sdegni virtuosi e d'amore per essa.
L'amor patrio infatti è la passione che muove sempre
l'anima di Dino o ch'egli narri imprese di virtù
e se ne esalti, o ch'egli giudichi severo e bolli d'infamia
quei tristi che distruggevano la patria per passioni
private o di parte, imprecando ad essi come in
questa apostrofe: «Levatevi, o malvagi cittadini pieni
di scandoli, e pigliate il ferro e il fuoco con le vostre
mani e distendete le vostre malizie. Palesate le vostre
inique volontà e i pessimi proponimenti; non
penate più; andate e mettete in ruina le bellezze
della vostra città. Spandete il sangue de' vostri fratelli,
spogliatevi della fede e dello amore, nieghi l'uno
<span class="pagenum" id="Page_307">[307]</span>
all'altro aiuto e servigio. Seminate le vostre menzogne,
le quali empieranno i granai de' vostri figliuoli.
Fate come fe' Silla nella città di Roma, che tutti i
mali che esso fece in dieci anni, Mario in pochi dì
li vendicò. Credete voi che la giustizia di Dio sia
venuta meno? pur quella del mondo rende una per
una. Guardate a' vostri antichi, se ricevettono merito
nelle loro discordie: barattate gli onori che
eglino acquistorono. Non vi indugiate, miseri: che
più si consuma in un dì nella guerra, che molti
anni non si guadagna in pace, e picciola è quella
favilla che a distruzione mena un gran regno.»
</p>

<p>
L'indole mite e schietta di Dino male adattavasi
alla età turbolenta in cui visse. Tra l'agitarsi di tante
passioni, se come uom di Stato ei rimaneva sempre
nel giusto e accordava gli atti alla purità delle intenzioni,
non sempre nell'ingenuo candor di sua mente
trovava rimedî efficaci a prevenir le discordie o a reprimerle.
E ciò sente egli stesso, e quando ripensa il
passato e lo giudica nella sua narrazione, da sé riconosce
gli errori proprî e dei suoi colleghi e li confessa,
e com'è giusto dispensiero di lode e di biasimo
a tutti, così non rifugge dal chiamarsi in colpa. Non
è la persona sua ch'egli vede ma i fatti che l'hanno
mossa, e questo rende bello il seguirlo dov'egli parla
di sé e rivela nella semplicità sua la magnanima indole
del suo carattere e la serena imparzialità del
giudizio. Niuno episodio più commovente che quello
narrato da lui, di ciò ch'ei fece essendo Priore quando
Carlo di Valois stava per entrare in Firenze. Paventando
le discordie civili in faccia d'uno straniero, egli
<span class="pagenum" id="Page_308">[308]</span>
ascolta la voce del cuore, e parendogli che debba parlar
potente in ciascuno dinnanzi alla carità della patria,
con fiducia ingenua e sublime la invoca dai suoi
concittadini:
</p>

<p>
«Stando le cose in questi termini, a me Dino venne
un santo e onesto pensiero imaginando: ‘Questo
signore verrà e tutti i cittadini troverà divisi; di
che grande scandalo ne seguirà.’ Pensai, per lo uficio
ch'io tenea e per la buona volontà che io sentia
ne' miei compagni, di raunare molti buoni cittadini
nella chiesa di San Giovanni; e così feci. Dove furono
tutti gli ufici; e quando mi parve tempo, dissi:
‘Cari e valenti cittadini, i quali comunemente
tutti prendeste il sacro battesimo di questa fonte, la
ragione vi sforza e stringe ad amarvi come cari fratelli,
e ancora perché possedete la più nobile città
del mondo. Tra voi è nato alcuno sdegno, per gara
d'uficii, li quali, come voi sapete, i miei compagni e
io con saramento v'abbiamo promesso d'accomunarli.
Questo signore viene, e conviensi onorare. Levate
via i vostri sdegni, e fate pace tra voi, acciò che
non vi trovi divisi: levate tutte l'offese e ree volontà
state tra voi di qui adietro; siano perdonate
e dimesse, per amore e bene della vostra città. E
sopra a questo sacrato fonte, onde traesti il santo
battesimo, giurate tra voi buona e perfetta pace,
acciò che il signore che viene trovi i cittadini tutti
uniti.’ A queste parole tutti s'accordorono, e così
feciono, toccando il libro corporalmente, e giurorono
attenere buona pace e di conservare gli onori e giuridizion
<span class="pagenum" id="Page_309">[309]</span>
della città. E così fatto, ci partimmo di
quel luogo.
</p>

<p>
«I malvagi cittadini che di tenerezza mostravano
lagrime, e baciavano il libro, e che mostrarono più
acceso animo, furono principali alla distruzion della
città. De' quali non dirò il nome per onestà: ma
non posso tacere il nome del primo, perché fu cagione
di fare seguitare agli altri, il quale fu il Rosso
dello Stroza; furioso nella vista e nelle opere; principio
degli altri; il quale poco poi portò il peso del
saramento.
</p>

<p>
«Quelli che aveano maltalento, diceano che la
caritevole pace era trovata per inganno. Se nelle
parole ebbe alcuna fraude, io ne debbo patire le
pene; benché di buona intenzione ingiurioso merito
non si debba ricevere. Di quel saramento molte lagrime
ho sparte, pensando quante anime ne sono
dannate per la loro malizia.» «Pietosissime parole»
esclama il Tosti riferendole in un suo libro<a class="tag" id="tag181" href="#note181">[181]</a> «ed oh
fossero nelle italiane menti scolpite!» Ma le pietose
parole che infiammavano dopo sei secoli il santo e patriottico
petto del monaco cassinese non bastavano
tra quei torbidi casi, e forse, come Dino stesso lamenta
un'altra volta di non aver fatto, sarebbe stato
meglio <i>arrotare i ferri</i>. La concordia delle parti era
in cima dei suoi pensieri, ed egli sperava di ottenerla
con la mitezza delle persuasioni come ci è mostrato
da un altro episodio che non è meno degno di memoria
<span class="pagenum" id="Page_310">[310]</span>
nè men bella pittura dei tempi e degli sforzi
che pure si venivano facendo per tornare alla pace
la travagliata città. «I Signori erano molto stimolati
dai maggiori cittadini, che facessono nuovi Signori.
Benché contro alla legge della giustizia fusse, perché
non era il tempo da eleggerli, accordammoci
di chiamarli più per pietà della città che per altra
cagione. E nella cappella di San Bernardo fui io,
in nome di tutto l'uficio, e ebbivi molti popolani,
i più potenti, perché sanza loro fare non si potea.
Ciò furono Cione Malagotti, Segna Angiolini, Noffo
Guidi, per parte Nera: messer Lapo Falconieri,
Cece Canigiani e 'l Corazza Ubaldini, per parte
Bianca. E a loro umilmente parlai con gran tenerezza,
dello scampo della città, dicendo: ‘Io voglio
fare l'uficio comune, da poi che per gara degli uficî
è tanta discordia.’ Fummo d'accordo, e eleggemmo
sei cittadini comuni, tre de' Neri e tre de' Bianchi.
Il settimo, che dividere non si potea, eleggemmo di
sì poco valore che niuno ne dubitava. I quali, scritti,
posi in su l'altare. E Noffo Guidi parlò e disse: ‘Io
dirò cosa che tu mi terrai crudele cittadino.’ E io
li dissi che tacesse; e pur parlò, e fu di tanta arroganza,
che mi domandò che mi piacesse far la
loro parte, nell'ufficio, maggiore che l'altra: che
tanto fu a dire, quanto ‘disfà l'altra parte,’ e me
porre nel luogo di Giuda. E io li risposi, che innanzi
io facessi tanto tradimento, darei i miei figliuoli a
mangiare a' cani. E così da collegio ci partimmo.»
</p>

<p>
Così, senza saperlo, dipinge tutto sé stesso quest'uomo,
il quale col cader di sua parte, lasciata la
<span class="pagenum" id="Page_311">[311]</span>
cosa pubblica, continuò come s'è detto tra la mercatura
e le lettere una vita forse per necessità oscura,
di cui non riman quasi traccia fino all'anno 1324 che
fu l'ultimo suo<a class="tag" id="tag182" href="#note182">[182]</a>. Storico mirabile e uom giusto e buono,
degno contemporaneo e concittadino di Dante a cui,
più d'ogni altro scrittore della età sua, rassomiglia
per l'ardore grande degli affetti, per l'indole piena
d'amore e di sdegno, per la singolare attitudine di
guardar le cose dall'alto, di giudicare conciso degli
uomini e di scolpirne con una frase il ritratto. Di
lui molti scrittori han parlato, e con molto sapere,
tra gli altri, il nobile storico di Firenze, Gino Capponi,
che ne fa memoria così: «Dino Compagni buon
uomo e un po' corto nei suoi politici pensamenti,
ma caldo fautore del buono e del retto, era impossibile
che scrivesse con la pazienza d'un erudito o con
l'accuratezza di uno stenografo, che a volte non basta.
Compagno allegro dei primi fondatori d'un governo
popolare, devoto a chi aveva saziato le ire
contro ai nobili, poi male contento dei nuovi uomini
e delle plebi salite in iscanno; guelfo ma per
l'amore dell'ordine pronto ad accogliere un Imperatore,
da ultimo impaurito di questo stesso imperatore,
a cui gli pareva che si facesse una pazza
<span class="pagenum" id="Page_312">[312]</span>
e inutile guerra; onesto in ciascuno di questi concetti,
ma in tutti accorgendosi avere sbagliato; immaginoso
e appassionato e sempre rigido moralista:
è un chiedergli troppo pretendere ch'egli desse alla
storia l'esattezza d'un registro minuto e impassibile....
La sua Storia è tutta composta sopra una
serie d'impressioni di cui l'evidenza, la vivacità,
la forza sono argomenti della sincerità: lo scrittore
nel raffigurare sé medesimo dipinge il suo tempo;
e in questo appunto consiste il pregio di Dino Compagni,
che ha pochi uguali per questo rispetto....
Ai prosatori del dugento sovrasta molto con quella
sua Cronaca il fiorentino Dino Compagni: l'Alighieri
tiranneggia col fiero ingegno la lingua, alzandola
come una bella prigioniera fino agli amplessi
del sire; Dino, che ha tanto viva ed efficace
la parola, non riesce però a nascondere un qualche
sforzo nella composizione; sinceramente appassionato,
ma pure ambizioso di dare al racconto la
forma di storia secondo forse poté averne l'esempio
in Sallustio. In quanto all'arguta speditezza dello
stile si lascia il Compagni addietro il Villani, che
tanto lo supera per la universalità dell'argomento
e nella scienza dei fatti.»<a class="tag" id="tag183" href="#note183">[183]</a>
</p>

<p>
<span class="pagenum" id="Page_313">[313]</span>
</p>

<p>
Nei tempi di Dino ma d'alquanti anni più giovane,
nasceva in Firenze il grande cronista Giovanni Villani
il quale, secondo le tradizioni di sua famiglia,
addettosi alla mercatura la esercitò in patria e fuori.
Nei primi anni del secolo decimoquarto viaggiò a
Roma, in Francia e nei Paesi Bassi, dove vide e notò
molto d'uomini e di cose. Tornato in patria, incominciò
a consacrarsi alla cosa pubblica verso il tempo
in cui Dino se ne staccava, quando alle turbolente
agitazioni che Dino descrisse, succedeva un periodo
di calma relativa. Negli anni 1316 e 1317 fu dell'ufficio
dei Priori ed ebbe parte negli astuti maneggi
dei Fiorentini per concluder pace coi Pisani e i Lucchesi.
Anche nel 1317 fu Uffiziale della Moneta, e amministrando
le cose della zecca, ne raccolse studiosamente
le memorie componendo in gran parte egli
stesso un registro delle monete coniate in Firenze
fino al suo tempo. Priore nuovamente nel 1321, presiedette
alla riedificazione delle mura di Firenze con
zelo grande e mal ripagato, perché poi l'opera sua
fu soggetta ad accuse di cui però si disciolse provando
la innocenza sua. Più tardi fe' parte dell'esercito
mosso dai Fiorentini contro Castruccio degl'Interminelli
e sconfitto da lui ad Altopascio. In una
<span class="pagenum" id="Page_314">[314]</span>
dolorosa carestia che travagliò molte provincie d'Italia
nel 1328, egli s'adoperò con l'usata attività sua
a lenirne i danni entro Firenze, e de' provvedimenti
che furon fatti lasciò memoria in un capitolo della
sua cronaca che è monumento di quella sapienza economica
per la quale i Fiorentini del medio evo, antivenendo
i tempi, s'accostarono spesso nella pratica alle
teorie degli economisti moderni. Due anni dopo presiedette
alla fattura delle porte di metallo di San Giovanni
«molto belle e di maravigliosa opera e costo,
e furono formate in cera e poi pulire e dorare
le figure per uno maestro Andrea Pisano, e gittate
furono a fuoco di fornello per maestri viniziani.»
Nel 1341 fu ostaggio di guerra a Mastino della Scala
in Ferrara, e quivi insiem cogli altri ostaggi rimase
alquanti mesi trattato a grande onore e con grande
amorevolezza. Tornato a Firenze, vide tra le ulteriori
vicende della patria, e la descrisse vivamente, la breve
usurpazione e la cacciata del Duca d'Atene. Travolto
senza colpa in un grande fallimento della Compagnia
de' Bonaccorsi (1345) fu sostenuto qualche
tempo in prigione. Morì nel 1348 vittima della gran
peste, famosa per la dipintura che ne ha fatto il
Boccaccio.
</p>

<p>
L'anno 1300 pel solenne Giubileo bandito da Bonifazio
VIII, Roma accolse tra le sue mura uno sterminato
numero di fedeli accorsi d'ogni parte della
cristianità in pellegrinaggio a venerar le tombe degli
Apostoli. Colà mosse fra gli altri pellegrini il Villani,
e mentre s'aggirava per la maravigliosa città, lo attrasse
il fascino suo misterioso, e innanzi alla maestosa
<span class="pagenum" id="Page_315">[315]</span>
solitudine delle sue rovine risalendo con la mente al
passato sentì il core infiammarglisi nelle antiche memorie.
E mentre a Dante che s'aggirava anch'egli per
le vie di Roma in quell'anno, tumultuava indistinto
nell'anima il grande concetto del suo poema, allo spirito
sagace e osservatore del mercante fiorentino si
rivelava la sua potenza di storico<a class="tag" id="tag184" href="#note184">[184]</a>. «Negli anni di
Cristo 1300, secondo la nativitade di Cristo, con ciò
fosse cosa che si dicesse per molti, che per addietro
ogni centesimo d'anni dalla natività di Cristo,
il papa ch'era in que' tempi, facea grande indulgenza,
papa Bonifazio ottavo che allora era apostolico,
nel detto anno a reverenza della natività
di Cristo fece somma e grande indulgenza in questo
modo: che qualunque Romano visitasse infra
tutto il detto anno, continuando trenta dì, le chiese
de' beati apostoli santo Pietro e santo Paolo, e per
quindici dì l'altra universale gente che non fossono
Romani, a tutti fece piena e intera perdonanza
di tutti i suoi peccati, essendo confesso o si confessasse
di colpa e di pena. E per consolazione dei
cristiani pellegrini, ogni venerdì o dì solenne di
festa, si mostrava in San Pietro la Veronica del
sudario di Cristo. Per la qual cosa gran parte dei
cristiani che allora viveano, feciono il detto pellegrinaggio,
<span class="pagenum" id="Page_316">[316]</span>
così femmine come uomini, di lontani e
diversi paesi, e di lungi e dappresso. E fu la più
mirabile cosa che mai si vedesse, che al continuo
in tutto l'anno durante, avea in Roma oltre al popolo
romano, duecentomila pellegrini sanza quegli
ch'erano per gli cammini andando e tornando, e
tutti erano forniti e contenti di vittuaglia giustamente,
così i cavalli come le persone, e con molta
pazienza e sanza romori o zuffe: ed io il posso testimoniare,
che vi fui presente e vidi. E dell'offerta
fatta per gli pellegrini molto tesoro ne crebbe
alla Chiesa, e' Romani per le loro derrate furono
tutti ricchi. E trovandomi io in quello benedetto
pellegrinaggio nella santa città di Roma, veggendo
le grandi e antiche cose di quella, e leggendo le
storie e' grandi fatti de' Romani scritti per Virgilio
e per Sallustio e Lucano e Tito Livio e Valerio e
Paolo Orosio e altri maestri d'istorie, li quali così
le piccole cose come le grandi, delle geste e fatti
de' Romani scrissono, e eziandio degli strani dell'universo
mondo, per dare memoria e esemplo a
quelli che sono a venire, presi lo stile e forma da
loro, tutto sì come discepolo non fossi degno a tanta
opera fare. Ma considerando che la nostra città di
Firenze, figliuola e fattura di Roma, era nel suo
montare e a seguire grandi cose, siccome Roma nel
suo calare, mi parve convenevole di recare in questo
volume e nuova cronaca tutti i fatti e cominciamenti
della città di Firenze, in quanto m'è stato
possibile a ricogliere e ritrovare, e seguire per innanzi
stesamente i fatti de' Fiorentini e dell'altre
<span class="pagenum" id="Page_317">[317]</span>
notabili cose dell'universo in breve, infino che fia
piacere di Dio, alla cui speranza per la sua grazia
feci la detta impresa, più che per la mia povera
scienza; e così negli anni 1300 tornato da Roma,
cominciai a compilare questo libro, a reverenza di
Dio e del beato Giovanni, e commendazione della
nostra città di Firenze.»<a class="tag" id="tag185" href="#note185">[185]</a>
</p>

<p>
L'opera incominciata dal Villani nel 1300 risalisce
ai tempi biblici e scende al 1346. Nè solo il concetto
del suo lavoro era vasto pel profondarsi ch'ei
fece nel buio delle età lontane, e pel raccogliere dei
pochi fatti noti e delle molte leggende tra le quali
si nasconde il primo sorgere di Firenze. La vasta
universalità del suo racconto, massime pei tempi che
gli sono vicini, mentre attesta i viaggi dell'autore e
la mente sua comprensiva, ti fa quasi sentire la romana
ispirazione del libro. La cronaca del Villani è
cronaca universale e spazia per tutta Europa. Dino
Compagni sente i fatti della sua storia e vive in
essi, il Villani li guarda e li narra quasi estraneo
ad essi pur quando vi è in mezzo o ne è autore
egli stesso. Pregevolissimo per la storia italiana del
secolo decimoquarto, egli è come la pietra angolare
alla storia medioevale di Firenze di cui rianda e aggruppa
le tradizioni, e raccogliendo ogni cosa che sa,
tutto con più o meno d'ordine racconta dei tempi
passati e dei presenti. Di questi è conoscitore grandissimo.
Mescolato agli affari pubblici, educato alla
vita intellettuale e alla vita economica della sua città
<span class="pagenum" id="Page_318">[318]</span>
quando essa primeggiava per entrambe in Europa,
egli dipinge le cose vedute e udite con quella evidenza
che è spontanea in una mente chiara e avvezza
agli affari e alla osservazione degli uomini. È guelfo
ma una certa serenità si diffonde in tutto il suo libro
che assai più si rivolge a considerare le ragioni dell'utile
e del vero che quelle delle fazioni. Cronista
veramente e non istorico, le cose che gli sono lontane
di tempo o di luogo riferisce spesso come le ha
apprese, senza vagliarle, e spesso cade in qualche
inesattezza, ma tutti questi difetti ei compensa largamente
con pregi davvero grandissimi. Narratore di
una storia della quale ha veduto svolgerglisi innanzi
una parte notevole per mezzo secolo, egli sulla costituzione
di Firenze, sui costumi, sulle industrie e
i commerci e le arti sparge notizie in gran copia,
e pel valore dei dati statistici ch'egli ha serbati
non ha forse l'uguale tra i cronisti di tutta l'Europa.
Giovanni Villani è meno profondo scrittore che
arguto e chiaro, e se la sua prosa non è robusta nè
colorita come quella del Compagni, è però semplice
e spedita, e nel suo insieme egli è indubbiamente
senza paragone il più grande tra quanti cronisti
hanno scritto in lingua italiana. È maraviglia che
del suo libro manchi ancora all'Italia una perfetta
edizione, ma si può ormai sperare che tra i molti
e dotti ricercatori di storia che vanta Firenze presto
si trovi chi voglia accingersi all'arduo lavoro e sappia
condurlo a compimento.
</p>

<p>
Il filo del racconto che s'era spezzato per la morte
di Giovanni, fu riallacciato da suo fratello Matteo che
<span class="pagenum" id="Page_319">[319]</span>
condusse la cronaca fino al 1363 quando, colpito anch'egli
di peste, morì lasciando a suo figlio Filippo
la cura di continuare il libro fino al 1364. Pur seguendo
lodevolmente le orme di Giovanni, Matteo
gli rimane per alcuni rispetti indietro, ma nondimeno
mostra talora un più largo e profondo intendimento
delle ragioni dei fatti e una maggior robustezza
di pensiero. Di lui si sa assai poco. Meglio nota
è la vita di Filippo che fu più anni cancelliere del
Comune di Perugia, uomo di dottrina e di lettere,
nel 1401 e nel 1404 eletto a spiegar pubblicamente
la <i>Divina Commedia</i> nello Studio Fiorentino, e autor
celebrato d'una raccolta di vite di Fiorentini illustri.
Più letterato del padre e dello zio, egli è cronista
inferiore ad entrambi.
</p>

<p>
Come in altre parti d'Italia così in Firenze non
mancano per l'età seguente a quella dei Villani altri
cronisti e alcuni d'essi eccellenti. Marchionne Stefani,
Piero Minerbetti, il Boninsegni, Giovanni Morelli, il
Velluti, il Pitti ed altri, sono tutti cronisti pregevoli
e s'avvantaggiano sugli altri d'Italia pel facile uso
della lingua materna. Forse superiore a tutti, Gino
Capponi scrisse una eccellente narrazione del tumulto
dei Ciompi (A. D. 1378) e anche, seppur non è autore
di esso suo figlio Neri, un Commentario sull'acquisto
di Pisa (A. D. 1402-1406). Ma coi Villani può dirsi
che la serie dei cronisti medioevali sia chiusa. Dopo
loro sorge la storia, non sempre sostanziosa, e nella
forma spesso imitatrice troppo ossequente dei modelli
antichi, durante il movimento umanistico del Quattrocento,
ma pel secolo seguente, meditabonda acuta
<span class="pagenum" id="Page_320">[320]</span>
vigorosa nelle pagine non ancor superate del Machiavelli
e del Guicciardini. I quali con intelletto
e cuore diverso s'affacciarono entrambi all'età moderna
mentre la patria loro moriva, e meditando sulle
cagioni di quel morire, aprirono nuovi spazî al volo
del pensiero umano. Ma la vigoria dei loro intelletti
s'appoggia al passato, e le loro storie traggono
molto succo vitale da quelle umili e robuste cronache
che congiungono l'antichità ai nostri tempi moderni,
e che raccolgono per quasi dieci secoli la storia di
uno tra i più travagliosi sforzi che l'umanità abbia
compiuto nel suo cammino.
</p>

<div class="chapter">
<p>
<span class="pagenum" id="Page_321">[321]</span>
</p>

<h2 id="indnomi">INDICE DEI NOMI</h2>
</div>

<h3>
A
</h3>

<ul>
<li>Agatia, <a href="#Page_36">36</a>.</li>
<li>Agnello Ravennate, <a href="#Page_93">93-98</a>.</li>
<li>Alfano, <a href="#Page_156">156</a>.</li>
<li>Alfieri Ogerio, <a href="#Page_259">259</a>.</li>
<li>Alighieri Dante, <a href="#Page_297">297-298</a>.</li>
<li>Amato di Montecassino, <a href="#Page_157">157</a>.</li>
<li>Anastasio Bibliotecario, <a href="#Page_89">89</a>.</li>
<li>Andrea da Bergamo, <a href="#Page_112">112</a>.</li>
<li>Annales Beneventani, <a href="#Page_173">173</a>.</li>
<li>Annales Casinenses, <a href="#Page_216">216</a>.</li>
<li>Annales Cavenses, <a href="#Page_173">173</a>.</li>
<li>Annales Ceccanenses, <a href="#Page_216">216</a>.</li>
<li>Annales Florentini, <a href="#Page_299">299</a>.</li>
<li>Annales Romani, <a href="#Page_184">184-186</a>.</li>
<li>Annali Pistoiesi, <a href="#Page_296">296</a>.</li>
<li>Anonimo Barense, <a href="#Page_173">173</a>.</li>
<li>Anonimo Comense, <a href="#Page_236">236</a>.</li>
<li>Arnolfo, <a href="#Page_234">234</a>.</li>
<li>Ausilio, <a href="#Page_99">99</a>.</li>
<li>Autperto, <a href="#Page_103">103</a>.</li>
<li>Azario Pietro, <a href="#Page_259">259</a>.</li>
</ul>

<h3>
B
</h3>

<ul>
<li>Bardone, <a href="#Page_206">206</a>.</li>
<li>Bartolomeo annalista di Genova, <a href="#Page_291">291</a>.</li>
<li>Bartolomeo da Neocastro, <a href="#Page_227">227-228</a>.</li>
<li>Benedetto di S. Andrea, <a href="#Page_136">136-138</a>.</li>
<li>Bennone, <a href="#Page_194">194</a>.</li>
<li>Benzone, <a href="#Page_194">194</a>.</li>
<li>Bernardo Guidone, <a href="#Page_231">231</a>.</li>
<li>Boezio, <a href="#Page_5">5</a>, <a href="#Page_13">13-14</a>.</li>
<li>Boncompagno Maestro Fiorentino, <a href="#Page_237">237</a>.</li>
<li>Bonizone, <a href="#Page_197">197-206</a>.</li>
<li>Bosone, <a href="#Page_190">190-193</a>.</li>
<li>Bruno da Segni, <a href="#Page_164">164</a>, <a href="#Page_177">177-178</a>.</li>
</ul>

<h3>
C
</h3>

<ul>
<li>Caffaro, <a href="#Page_289">289-290</a>.</li>
<li>Canale Martin da, <a href="#Page_280">280-284</a>.</li>
<li>Caresini Rafaino de', <a href="#Page_288">288</a>.</li>
<li>Cassiodoro, <a href="#Page_4">4-18</a>.</li>
<li>Cataloghi, <a href="#Page_109">109</a>.</li>
<li>Cola di Rienzo, sua vita, <a href="#Page_231">231-233</a>.</li>
<li>  <span class="spaced1">Epistolario, <a href="#Page_233">233</a>.</span></li>
<li><i>Chronica S. Benedicti</i>, <a href="#Page_105">105-108</a>.</li>
<li><i>Chronicon Altinate</i>, <a href="#Page_139">139</a>.</li>
<li><i>Chronicon S. Bartholomaei de Carpineto</i>, <a href="#Page_216">216</a>.</li>
<li><i>Chronicon Casauriense</i>, <a href="#Page_216">216</a>.</li>
<li><i>Chronicon Normannicum breve</i>, <a href="#Page_173">173</a>.</li>
<li><i>Chronicon Novaliciens</i>, <a href="#Page_174">174-176</a>.</li>
<li><span class="pagenum" id="Page_322">[322]</span></li>
<li><i>Chronicum Salernitanum</i>, <a href="#Page_112">112</a>.</li>
<li><i>Chronicum Vulternense</i>, <a href="#Page_152">152-153</a>.</li>
<li>Colonna Giovanni, <a href="#Page_250">250</a>.</li>
<li>Colonna Landolfo, <a href="#Page_250">250</a>.</li>
<li>Compagni Dino, <a href="#Page_302">302-312</a>.</li>
<li><i>Construnctio Farfensis</i>, <a href="#Page_102">102-103</a>.</li>
</ul>

<h3>
D
</h3>

<ul>
<li>Damiani Pietro, <a href="#Page_195">195-196</a>.</li>
<li>Dandolo Andrea, <a href="#Page_285">285-288</a>.</li>
<li>Dei Andrea, <a href="#Page_296">296</a>.</li>
<li>Desiderio abbate di Montecassino, <a href="#Page_149">149-166</a>.</li>
<li><i>Destructio Farfensis</i>, <a href="#Page_104">104-105</a>.</li>
<li>Dolcino, Vita di Fra, <a href="#Page_259">259</a>.</li>
<li>Deusdedit cardinale, <a href="#Page_195">195</a>.</li>
<li>Donati Neri, <a href="#Page_296">296</a>.</li>
<li>Donizone, <a href="#Page_207">207</a>.</li>
<li>D'Oria Giacomo, <a href="#Page_292">292-293</a>.</li>
</ul>

<h3>
E
</h3>

<ul>
<li>Ennodio, <a href="#Page_36">36-37</a>.</li>
<li>Erchemperto, <a href="#Page_110">110-112</a>.</li>
</ul>

<h3>
F
</h3>

<ul>
<li>Falcando Ugo, <a href="#Page_218">218-223</a>.</li>
<li>Farfa, Monastero di, <a href="#Page_101">101-105</a>, <a href="#Page_143">143-152</a>,</li>
<li>  <span class="spaced1">sua cronaca, <a href="#Page_151">151-155</a>, suo regesto, <a href="#Page_144">144-150</a>.</span></li>
<li>Ferreto da Vicenza, <a href="#Page_260">260-261</a>.</li>
<li>Fiamma Galvano, <a href="#Page_258">258</a>.</li>
</ul>

<h3>
G
</h3>

<ul>
<li><i>Gesta Episcoporum Neapolitanorum</i>, <a href="#Page_91">91-93</a>.</li>
<li><i>Gesta di Federico I in Italia</i>, <a href="#Page_246">246-249</a>.</li>
<li><i>Gesta Florentinorum</i>, <a href="#Page_299">299</a>.</li>
<li><i>Gesta Friderici I</i>, <a href="#Page_236">236</a>.</li>
<li>Giacomo d'Aqui, <a href="#Page_259">259</a>.</li>
<li>Giordane, <a href="#Page_18">18-20</a>.</li>
<li>Giovanni da Cermenate, <a href="#Page_259">259</a>.</li>
<li>Giovanni Diacono, principale autore delle</li>
<li>  <span class="spaced1"><i>Gesta Episcoporum Neapolitanorum</i>, <a href="#Page_91">91-93</a>.</span></li>
<li>Giovanni Diacono di Venezia, <a href="#Page_138">138-140</a>.</li>
<li>Giovanni Diacono Vulternense, <a href="#Page_152">152-153</a>.</li>
<li>Godi Antonio, <a href="#Page_260">260</a>.</li>
<li>Goffredo da Viterbo, <a href="#Page_245">245</a>.</li>
<li>Gregorio di Catino, <a href="#Page_144">144-152</a>.</li>
<li>Gregorio il Grande, <a href="#Page_41">41-61</a>.</li>
<li>Gregorio VII, <a href="#Page_208">208-211</a>.</li>
<li>Guaiferio, <a href="#Page_156">156</a>.</li>
<li>Guglielmo di Puglia, <a href="#Page_173">173</a>.</li>
<li>Guiberto di Toul, <a href="#Page_179">179</a>.</li>
<li>Guido vescovo di Ferrara, <a href="#Page_193">193</a>.</li>
</ul>

<h3>
L
</h3>

<ul>
<li>Lamberto d'Ostia, <a href="#Page_195">195</a>.</li>
<li>Landolfo seniore, <a href="#Page_235">235</a>.</li>
<li>Landolfo giuniore, <a href="#Page_235">235</a>.</li>
<li>Leone Marsicano, <a href="#Page_158">158-166</a>.</li>
<li><i>Libellus de imperatoria potestate</i>, <a href="#Page_129">129</a>.</li>
<li><i>Liber Pontificalis</i>, <a href="#Page_88">88-91</a>, <a href="#Page_177">177-193</a>.</li>
<li><i>Liber regiminum Paduae</i>, <a href="#Page_263">263</a>.</li>
<li>Libuino, <a href="#Page_178">178</a>.</li>
<li><i>Ligurinus poema</i>, <a href="#Page_245">245</a>.</li>
<li>Liudprando, <a href="#Page_119">119-136</a>.</li>
<li>Lupo Protospatario, <a href="#Page_173">173</a>.</li>
<li><i>Lyber historiarum Romanorum</i>, <a href="#Page_233">233</a>.</li>
</ul>

<h3>
M
</h3>

<ul>
<li>Malaspina Saba, <a href="#Page_224">224-227</a>.</li>
<li>Malaterra Goffredo, <a href="#Page_173">173</a>.</li>
<li>Malispini Giacotto, <a href="#Page_300">300-301</a>.</li>
<li>Malispini Ricordano, <a href="#Page_300">300-301</a>.</li>
<li>Marangone Bernardo, <a href="#Page_295">295</a>.</li>
<li>Marcellino Conte, <a href="#Page_36">36</a>.</li>
<li>Marchisio, <a href="#Page_291">291</a>.</li>
<li>Mario Aventicense, <a href="#Page_36">36</a>.</li>
<li>Maurisio Gerardo, <a href="#Page_260">260</a>.</li>
<li><i>Memoriale Potestatum Reginiensum</i>, <a href="#Page_258">258</a>.</li>
<li>Montecassino, Monastero di, <a href="#Page_105">105-109</a>, <a href="#Page_153">153-172</a>,</li>
<li>  <span class="spaced1">scritti minori di, <a href="#Page_156">156</a>,</span></li>
<li>  <span class="spaced1">la cronaca di S. Benedetto, <a href="#Page_105">105-109</a>.</span></li>
<li>Morena Acerbo, <a href="#Page_237">237-238</a>.</li>
<li>Morena Ottone, <a href="#Page_237">237-238</a>.</li>
<li><span class="pagenum" id="Page_323">[323]</span></li>
<li>Morigia Bonincontro, <a href="#Page_259">259</a>.</li>
<li>Moyses Magister, <a href="#Page_236">236</a>.</li>
<li>Mussato Albertino, <a href="#Page_263">263-277</a>.</li>
</ul>

<h3>
N
</h3>

<ul>
<li>Niccolò da Calvi, <a href="#Page_230">230-231</a>.</li>
<li>Niccolò di Jamsilla, <a href="#Page_224">224-225</a>.</li>
</ul>

<h3>
O
</h3>

<ul>
<li>Oberto, <a href="#Page_290">290</a>.</li>
<li>Oderisio abbate di Montecassino, <a href="#Page_156">156-158</a>.</li>
<li><i>Origo Langobardorum</i>, <a href="#Page_62">62</a>.</li>
<li><i>Orthodoxa Defensio Imperialis</i>, <a href="#Page_152">152</a>, <a href="#Page_193">193</a>.</li>
<li>Ottobono, <a href="#Page_291">291</a>.</li>
<li>Ottone di Frisinga, <a href="#Page_238">238-244</a>.</li>
</ul>

<h3>
P
</h3>

<ul>
<li>Pandolfo, <a href="#Page_186">186-190</a>.</li>
<li>Pane Ogerio, <a href="#Page_291">291</a>.</li>
<li>Panegirico di Berengario, <a href="#Page_113">113-114</a>.</li>
<li>Paolino, <a href="#Page_285">285</a>.</li>
<li>Paolo di Bernried, <a href="#Page_179">179-184</a>.</li>
<li>Paolo Diacono, <a href="#Page_63">63-86</a>.</li>
<li>Parisio da Cereta, <a href="#Page_259">259</a>.</li>
<li>Pietro da Eboli, <a href="#Page_224">224</a>.</li>
<li>Pietro Crasso, <a href="#Page_193">193</a>.</li>
<li>Pietro Diacono, <a href="#Page_166">166-172</a>.</li>
<li>Pipino Francesco, <a href="#Page_251">251</a>.</li>
<li>Placido Nonantolano, <a href="#Page_194">194</a>.</li>
<li>Procopio, <a href="#Page_24">24-35</a>.</li>
</ul>

<h3>
R
</h3>

<ul>
<li>Ragevino, <a href="#Page_244">244-245</a>.</li>
<li>Raul Sire, V. <i>Gesta Friderici</i> I.</li>
<li>Riccardo da San Germano, <a href="#Page_224">224</a>.</li>
<li>Riccobaldo da Ferrara, <a href="#Page_250">250</a>.</li>
<li>Rienzo, Vita di Cola di, <a href="#Page_231">231-233</a>.</li>
<li>Rolandino da Padova, <a href="#Page_262">262</a>.</li>
<li>Romualdo Salernitano, <a href="#Page_217">217</a>.</li>
<li>Rotari, Editto di, <a href="#Page_61">61</a>.</li>
</ul>

<h3>
S
</h3>

<ul>
<li>Salimbene, <a href="#Page_252">252-258</a>.</li>
<li>Salisbury, Giovanni di, <a href="#Page_230">230</a>.</li>
<li>Sanudo Torsello Marin, <a href="#Page_285">285</a>.</li>
<li>Sanzanome, <a href="#Page_299">299</a>.</li>
<li>Secondo vescovo di Trento, <a href="#Page_61">61</a>.</li>
<li>Sercambi Giovanni, <a href="#Page_296">296</a>.</li>
<li>Sicardo da Cremona, <a href="#Page_250">250</a>.</li>
<li>Smerego Nicola, <a href="#Page_260">260</a>.</li>
<li>Speciale Niccolò, <a href="#Page_227">227-228</a>.</li>
<li>Stefanardo da Vimercate, <a href="#Page_258">258</a>.</li>
<li>Stefanus Magister, <a href="#Page_62">62</a>.</li>
<li>Subiaco, Monastero di, <a href="#Page_100">100</a>, <a href="#Page_146">146</a>, suo regesto, <a href="#Page_146">146</a>.</li>
</ul>

<h3>
T
</h3>

<ul>
<li>Tegrimo Nicola, <a href="#Page_296">296</a>.</li>
<li>Tolomeo da Lucca, <a href="#Page_231">231</a>, <a href="#Page_296">296</a>.</li>
<li>Tura Angelo, <a href="#Page_296">296</a>.</li>
</ul>

<h3>
U
</h3>

<ul>
<li>Ugo di Farfa, <a href="#Page_104">104-105</a>.</li>
<li>Umberto cardinale, <a href="#Page_195">195</a>.</li>
</ul>

<h3>
V
</h3>

<ul>
<li>Ventura Guglielmo, <a href="#Page_259">259</a>.</li>
<li>Vico Michele de, <a href="#Page_295">295</a>.</li>
<li>Vigna, Pier della, <a href="#Page_227">227</a>.</li>
<li>Villani Filippo, <a href="#Page_319">319</a>.</li>
<li>Villani Giovanni, <a href="#Page_313">313-318</a>.</li>
<li>Villani Matteo, <a href="#Page_319">319</a>.</li>
<li>Vulgario Eugenio, <a href="#Page_99">99</a>.</li>
</ul>

<hr class="silver" />

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span><i>La Society for Promoting Christian Knowledge</i>.</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>Nel pubblicare una nuova edizione di questo libro ho ben
poco da aggiungere a quanto e scritto qui sopra. Mi è parso
bene di mantenere al libro il carattere che gli diedi quando
prima lo scrissi, ma i molti studi critici sui nostri cronisti, e
le nuove edizioni dei testi che han veduto la luce da quel tempo,
mi hanno obbligato ad una lunga e minuta revisione di tutto
il lavoro, e a modificare, dove era necessario, giudizî e asserzioni
a seconda dei risultati nuovi raggiunti dalla critica nel
suo andamento progressivo. Sempre cercando di non ingombrare
il libro con note superflue, ho però abbondato alquanto più di
prima nelle citazioni, quando mi è sembrato che il farlo potesse
riuscire di qualche utilità agli studiosi. Ai molti amici che mi
hanno aiutato con utili indicazioni esprimo qui la mia gratitudine,
e in particolare al conte Nigra e ai professori Isidoro
Del Lungo e Cesare Paoli, che mi furono larghi di notizie nuove
e di osservazioni opportune.
</p>

<p class="indl">
Roma, 24 aprile 1900.
</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>«How carefully the Moeso-Gothic language was considered
and prepared for the expression of Scripture, becomes
manifest to the philological student, when he examines those
precious relics of the fourth century which bear the name
of Ulphilas. Here we often meet the very words with which
we are so familiar in our English Bible, but linked together
by a flexional structure that finds no parallel short of Sanscrit.
This is the oldest book we can go back to, as written
in a language like our own. It has therefore a national interest
for us; but apart from this it has a nobility and grandeur
all its own, as it is one of the finest specimens of ancient
language.» <span class="smcap">John Earle</span>, <i>The philology of the English
tongue</i>. Oxford, Clarendon Press, 1873. Oltre la traduzione di
Ulfila avanzano alcuni altri frammenti in lingua gotica dopo
la quale vien l'anglosassone per antichità di reliquie scritte,
che però non risalgono di là dal secolo settimo.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Squillacium prima urbs Bruttiouem.... cuius laesiones cogimur
plus dolere, dum patriotica nos probatur affectione contingere.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>Prima del nostro tre Cassiodori fiorirono e presero parte
con onore agli avvenimenti occorsi in Italia ai loro tempi, il
bisavolo che difese la costa di Sicilia ed i Bruzzii dalle invasioni
vandaliche; l'avo, Tribuno e Notaio sotto Valentiniano III,
amico ad Ezio che andò ambasciatore ad Attila; il padre che servì
Odoacre come <i>Comes Privatorum Rerum</i>, e <i>Comes Sacrarum Largitionum</i>,
e poscia entrato ai servizi di Teodorico salì all'ufficio di
Prefetto del Pretorio e all'onore del Patriziato. Si è molto discusso
intorno al nome di Cassiodoro. Diversi eruditi, per lo più
tedeschi, preferiscono la forma <i>Cassiodorio</i>, ma io inclino con
Tommaso Hodgkin e per le ragioni indicate da lui alla forma
comunemente in uso. Anche il Mommsen il quale parve per
qualche tempo dell'altro avviso, è tornato alla forma <i>Cassiodoro</i>
nella sua edizione delle <i>Variae</i>. V. <span class="smcap">Hodgkin</span>, <i>The Letters of Cassiodorus</i>,
London, Frowde, 1886, pag. 5. I migliori e più recenti
studi su Cassiodoro pongono approssimativamente la data
della sua nascita tra il 477 e il 481.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Cassiodorus Senator.... invenis adeo, dum patris Cassiodori
patricii et praefecti praetorii consiliarius fieret et laudes
Theodorichi regis Gothorum facundissime recitasset, ab eo quaestor
est factus. <i>Anecdoton Holderi</i>, ap. Usener, pag. 4.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Intorno a questa severità di giudizio, T. Hodgkin (<i>Op.
cit.</i>, pag. 29) osserva argutamente: «When he [Mommsen]
makes this unfortunate chronicle reflect suspicion on the other
works of Cassiodorus and especially on the Gothic History,
the german scholar seems to me to chastise the busy Minister
more harshly than he deserves.» Questa cronaca è stata ripubblicata
recentemente dal Mommsen tra le <i>Chronica Minora</i>
in <i>Mon. Germ. Hist. Auctorum Antiquissimorum</i>, t. XI.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Originem gothicam historiam fecit esse romanam.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span><i>Variarum</i>, IX, 25.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span><span class="smcap">Wattenbach</span>, <i>Deutschlands Geschichtsquellen im Mittelalter</i>,
I, 70. Berlino, 1893-1894. Di questa opera magistrale mi sono
giovato molto in queste prime pagine, e avrò frequente occasione
di giovarmi in seguito.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span>«Vidit intrepidus quem timebat Imperium: facies illas
terribiles et minaces fretus veritate despexit, nec dubitavit
eius altercationibus obviare qui furore nescio quo raptatus
mundi dominatum videbatur expetere. Invenit regem superbum
sed reliquit placatum.... Erigebat constantia sua partes
timentes, nec imbelles sunt crediti qui Legatis talibus videbantur
armari. Pacem retulit desperatam.» <i>Variarum</i>, I, 4.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span><i>Variarum</i>, I, 27.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span><i>Variarum</i>, III, 13.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>«.... nostra fecisti eximia tempora praedicari. Ornasti de
conscientiae integritate palatia, dedisti populis altam quietem.»
<i>Variarum</i>, III, 23. Un bell'esempio di tolleranza antica
trovasi in queste parole di una lettera motivata dall'incendio
di una sinagoga in una sedizione contro i Giudei, «quia nolumus
aliquid detestabile fieri unde romana gravitas debeat accusari....
Hoc enim nobis vehementer displicuisse cognoscite
ut intentiones vanissimae populorum usque ad eversiones pervenerint
fabricarum, ubi totum pulchrum volumus esse compositum.»
<i>Variarum</i>, IV, 43. Anche il codice Teodosiano, pur così
poco tollerante, favorisce i Giudei e impone che sieno rispettati.
<i>Cod. Theod.</i>, lib. XVI, tit. VIII, 9. <i>De Iudaeis</i>.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span><i>Variarum</i>, I, 45.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span><i>Variarum</i>, X, 31.</p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span>A questa storia col nome di <i>Historia Tripartita</i> per essere
compilata dalle opere dei tre scrittori greci Socrate, Sozomene
e Teodoreto, rimase per secoli una grande e popolare autorità
nella Chiesa d'Occidente. La traduzione di questi autori fu eseguita
da Epifanio amico di Cassiodoro.</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span><span class="smcap">Magni Aurelii Cassiodori Senatoris</span>, <i>Opera Omnia</i>....
opera et studio <span class="smcap">J. Gareth</span>, Venetiis, 1729; <span class="smcap">Cassiodori Senatoris</span>,
<i>Variae</i>, rec. Th. Mommsen, <i>Mon. Germ. Hist. Auctorum
Antiquissimorum</i>, t. XII; e cf. <span class="smcap">Mommsen</span>, <i>Die Chronick des Cassiod.
Senator</i> in <i>Abhandlungen der Koen. saechs. Ges. der Wiss.
phil.-hist. Kl.</i>, vol. III, 1861; <span class="smcap">A. Olleris</span>, <i>Cassiodore conservateur
des livres de l'antiquité latine</i>, Paris, 1841; <span class="smcap">Koepke</span>, <i>Anfänge
des Königthums bei den Göthen</i>, Berlin, 1859; <span class="smcap">A. Thorbecke</span>,
<i>Cassiodorus Senator</i>, Heidelberg, 1867; <span class="smcap">A. Franz</span>, <i>Cassiodorius
Senator</i>, Bresslau, 1872; <span class="smcap">I. Ciampi</span>, <i>I Cassiodori</i>, Imola, 1876;
<span class="smcap">Usener</span>, <i>Anecdoton Holderi, Ein Beitrag zur Geschichte Roms in
Ostgothischer Zeit</i>, Bonn, 1877; <span class="smcap">A. Gaudenzi</span>, <i>L'opera di Cassiodorio
a Ravenna</i> in Atti e Memorie della R. Deputazione di
Romagna, 1885; <span class="smcap">Wattenbach</span>, <i>Op. cit.</i>, I, 65; <span class="smcap">A. Ebert</span>, <i>Hist.
Générale de la littérature du Moyen Age</i>, trad. Aymeric e Condamin,
Parigi, 1893. Citando l'Ebert mi valgo di questa traduzione
che fu approvata e arricchita di qualche aggiunta dall'autore;
<span class="smcap">T. Hodgkin</span>, fa precedere il lavoro suo già citato sulle
<i>Variae</i> da uno studio notevolissimo intorno alla vita e agli scritti
di Cassiodoro. Egli e l'Ebert riassumono con molta chiarezza
le opere teologiche di questo scrittore e specialmente il trattato
<i>De anima</i>, e le <i>Institutiones divinarum et saecularium lectionum</i>.
Un altro studio interessante è quello del Church intitolato <i>Cassiodorus</i>.
<span class="smcap">Church</span>, <i>Miscellaneous essays</i>, London, Macmillan, 1891.</p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>Giordane afferma ch'egli ebbe in mano per soli tre giorni
il libro di Cassiodoro, ma a questa asserzione nessuno degli scrittori
moderni sembra prestare molta fede.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span>Quasi universalmente finora si tenne, dietro la scorta di
Giacomo Grimm, che il Vigilio a cui questo libro è dedicato
fosse papa Vigilio. Il Mommsen, e ancor prima di lui l'Ebert,
hanno però notato che un semplice ecclesiastico come era Giordane,
mai non avrebbe potuto nella dedica trattar familiarmente
un papa, e meno ancora rivolgergli le esortazioni che si leggono
nel passo seguente: «Tu vero ausculta Iohannem apostolum qui
ait: carissimi, nolite diligere mundum neque ea que in mundo
sunt, quia mundus transit et concupiscentia eius: qui autem
fecerit voluntatem Dei, maneat in aeternum. Estoque toto corde
diligens Deum et proximum ut adimpleas legem et ores pro
me, novilissime et magnifice frater.» Veggasi la prefazione
del Mommsen alla recente edizione di Giordane pubblicata da
lui nei <i>Monumenta Germaniae Historica</i> (<i>Auctorum Antiquissimorum</i>,
tom. V, Pars Prior). Al Wattenbach tuttavia le ragioni
addotte dall'Ebert e dal Mommsen non sembrano abbastanza
persuasive. <i>Op. cit</i>., I, 77, e anch'io mi accosto al Wattenbach.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span>Per dare un saggio del libro di Giordane reco tradotto qui
in nota questo ritratto di Attila ch'egli però attinse da Prisco:
«Uomo nato a desolazione di popoli, a sgomento d'ogni terra,
il quale, non so per qual sorte, atterriva tutti colla formidabile
fama che si spargeva di lui. Incedeva superbo girando
gli occhi qua e là per mostrar l'altera potenza sua pur col
muovere del corpo. Amante di guerre ma temperante di mano,
validissimo di consiglio, arrendevole ai supplicanti, propizio
a chi una volta egli avea ricevuto nella sua fede. Breve di
statura, largo del petto, grosso il capo, piccoli gli occhi, rada
la barba sparsa di canizie, schiacciato il naso, pallido il colorito,
segni di sua razza. Il quale, avvegnaché per natura confidasse
molto, pur gli cresceva fiducia la ritrovata spada di
Marte sempre sacra agli Sciti. Questa, narra Prisco lo storico,
ritrovossi in tal modo. Un pastore, egli dice, vedendo zoppicare
una giovenca dell'armento nè potendo trovar la cagione
di quella ferita, seguì attento le tracce del sangue e finalmente
arrivò alla spada che la giovenca aveva calcato incauta pascendo,
e trattala di terra subito la recò ad Attila. Questi rallegratosi
di quel dono, di gran core com'era, stimò d'esser
fatto principe dell'universo e per la spada di Marte essergli
concessa la potestà della guerra.»</p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span>Per gli studi particolari che ebbi una volta occasione di
fare su quei luoghi, inclino a credere con T. Hodgkin (<i>Italy and
her Invaders</i>, IV, 278) che il cozzo dei due eserciti avvenisse
nella località detta <i>ad Ensem</i>, presso l'attuale villaggio della
Scheggia dove la via biforcandosi procede da un lato verso
Fossato e dall'altro va a Gubbio. Cf. <i>Rivista Storica Italiana</i>,
vol. III, pag. 753.</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span>Esaminando in questa ristampa del mio lavoro le opere di
Procopio, ho adoperato per la storia della Guerra Gotica la edizione
del Comparetti pubblicata dall'Istituto Storico Italiano nelle <i>Fonti
per la Storia d'Italia</i>. Per gli altri scritti mi sono giovato della
edizione del Dindorf che trovasi nel <i>Corpus Scriptorum historiæ
Byzantinae</i>, stampata a Bonn, 1833-1838, in tre volumi. Oltre le
storie, rimane di Procopio un altro lavoro intitolato <i>Degli Edificî</i>,
nel quale si descrivono i monumenti e le opere pubbliche eseguite
sotto Giustiniano.</p>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span>«Illud vero sciebat Author, condendae huic historiae idoneum
se esse maxime omnium; ob aliud certe nihil, nisi quia
cum a consiliis fuerit Belisario Duci, quidquid fere gestum est
vidit. Hoc etiam persuasum habuit, arti Oratoriae convenire
eloquentiam; Poeticae, fabularum figmenta; Historiae veritatem.
Quare ne amicissimorum quidem peccata texit; sed
cuiusque actus, pravos iuxta atque honestos, quam potuit accuratissimis
literis prodidit.» — <span class="smcap">Procop</span>., <i>De Bello Persico</i>, I, 1.
Adopero per questa citazione la versione del Maltreto.</p>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span>«Tucidide che, oltre ad Erodoto, è suo principale modello.»
<span class="smcap">Comparetti</span>, <i>Op. cit.</i>, I, <span class="smcap lowercase">IX</span>.</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span>Lib. III, cap. 17.</p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span>La parola <i>Romani</i> è qui usata genericamente per indicar
gl'imperiali.</p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span>La continuazione di Agatia è pubblicata nella citata edizione
di Procopio a cura del Dindorf.</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span>Entrambe ripubblicate dal Mommsen tra le <i>Chronica Minora</i>
in <i>Mon. Germ. Hist. Auctorum Antiquissimorum</i>, tom. XI.</p>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span>Tale è l'opinione del conte <span class="smcap">Carlo Cipolla</span> nell'<i>Archivio
Storico Italiano</i>, XI, 3 (1883). Il <span class="smcap">Magani</span> (<i>Ennodio</i>, Pavia, 1886)
è d'opinione contraria, ma il Cipolla mantiene le sue conclusioni
in uno scritto pubblicato negli <i>Atti e Memorie della R. Accademia
di Scienze Lettere ed Arti in Padova.</i> N. S., IV, 1888.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span>Oltre l'edizione delle opere d'Ennodio curata dal Sirmond
e pubblicata a Parigi nel 1611, se ne ha una edizione critica
comparsa nel VI volume del <i>Corpus Scriptorum Ecclesiasticorum</i>
col titolo: <span class="smcap">M. F. Ennodi</span>i, <i>Opera Omnia recensuit et commentario
critico instruxit G. Hartel</i>, Vindobonae, 1882. Un'altra a cura
di F. Vogel, fu pubblicata nel 1885 pei <i>Monumenta Germaniae
Historica</i> (<i>Auctorum Antiquissimorum</i>, tom. VII).</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span><span class="smcap">Malfatti</span>, <i>Imperatori e Papi</i>. Hoepli, 1876, I, 163. Quanto
alla discendenza di Gregorio dal papa Felice, cfr. <span class="smcap">Duchesne</span>,
<i>Liber Pontificalis</i>, I, <span class="smcap lowercase">LXXVI</span>; <span class="smcap">De Rossi</span>, <i>Inscript. Christ</i>., I, 372.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>Una sua frase mostra che Gregorio non aveva familiare la
lingua greca: «Quamvis Grecae linguae nescius» dice egli di
sé stesso in una sua lettera. <i>Epistolarum</i>, VII, 29.</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span><i>Dialog</i>., Lib. I, nell'esordio.</p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>Intorno alla cronologia delle lettere Gregoriane gioverà riferire
alcune parole di una avvertenza premessa dal caro e compianto
amico mio Paolo Ewald al regesto di esse nella seconda
edizione della raccolta dello Jaffé: «.... Nam cum argumentis
meis certe probatum sit, non Registri illius authentici libris
charticeis scripti apographum nobis traditum esse, sed tria
excerpta solummodo extare et haec excerpta, quamvis ratione
et numero epistolarum eligendarum maxime secum dissentiant,
tamen pari modo in eo consentire, quod ad certum temporis
ordinem respiciant, hoc iudicium non paucis locis priorum editionum
auctoritatem tollit. Ad quem annum et mensem epistolae
antea incerti temporis regerendae sint, hanc rationem
excerptorum intelligentes penitus pernoscere possumus. Sed
hoc praemittendum esse videtur de signis illis chronologicis,
quae epistolis adscriptae sunt, notas annorum et mensium non
tempus edicere, quo epistola quaeque scripta sit, sed quo scriptores
Registri eam receperint; ita ut mirari non liceat interdum
et epistolas diversis temporibus scriptas sub eodem mense coniunctas
esse, et alias loco disiunctas ad idem tempus spectare.
Registri igitur seriem talibus locis relinquentes secundum chronologiam
epistolas hic ordinavimus. Authenticum autem, ut
ita dicam, datum in epistolis Gregorianis non invenitur, nisi
in eis perpaucis, quae etiam diem non tacent.» <i>Regesta Pontificum
Romanorum</i>... edidit <span class="smcap">Ph. Jaffé</span>, <i>ed. secunda</i>. Anche vuolsi qui menzionare
il notevolissimo studio dell'<span class="smcap">Ewald</span>, <i>Studien zur Ausgaben
des Registers Gregors I</i>, pubblicato nel <i>Neues Archiv</i>., III, 433-625.</p>
</div>

<div class="footnote" id="note36">
<p><span class="label"><a href="#tag36">36</a>.&nbsp;&nbsp;</span>È singolare che l'Ebert il quale espone con cura le altre
opere di San Gregorio faccia appena menzione delle lettere considerandole
utili bensì allo studio dei tempi gregoriani ma prive
d'interesse letterario. <i>Op. cit.</i>, I, 590.</p>
</div>

<div class="footnote" id="note37">
<p><span class="label"><a href="#tag37">37</a>.&nbsp;&nbsp;</span>«Inerat denique ei tanta abstinentia in cibis, vigilantia
in orationibus, strenuitas in ieiuniis, ut infirmato stomacho
vix consistere posset. Sustinebat praeterea assiduas corporis
infirmitates et maxime ea pulsabatur molestia, quam graeco
eloquio medici syncopin vocant; cuius incommodis ita dolore
vitalium cruciabatur, ut crebris interceptus angustiis, per singula
pene horarum momenta ad exitum propinquaret.» <i>S. Gregorii
Magni Vita</i>, auctore <span class="smcap">Paulo Diacono</span>.</p>
</div>

<div class="footnote" id="note38">
<p><span class="label"><a href="#tag38">38</a>.&nbsp;&nbsp;</span><span class="smcap">Gregorii I papae</span>, <i>Epistolarum</i>, V, 38. Per questa lettera
e per la seguente diretta a Maurizio imperatore, riproduco, con
alcune poche e lievi modificazioni, la bella traduzione che ne
dà il Balbo nella <i>Storia d'Italia sotto ai Barbari</i>. Per le lettere
di Gregorio mi son valso della edizione dei <i>Monumenta Germaniae</i>.
(<span class="smcap">Gregorii I papae</span>, <i>Epistolarum</i>, pars I et II) curata da
<span class="smcap">Paolo Ewald</span> e da <span class="smcap">L. M. Hartmann</span>; per le altre opere ho
seguito l'edizione dei Maurini.</p>
</div>

<div class="footnote" id="note39">
<p><span class="label"><a href="#tag39">39</a>.&nbsp;&nbsp;</span><i>Homiliarium in Ezechielem</i>. Lib. II, Hom. 10.</p>
</div>

<div class="footnote" id="note40">
<p><span class="label"><a href="#tag40">40</a>.&nbsp;&nbsp;</span><i>Epist</i>., V, 36.</p>
</div>

<div class="footnote" id="note41">
<p><span class="label"><a href="#tag41">41</a>.&nbsp;&nbsp;</span>Intorno alla avversione che Teodelinda incontrava tra i
Longobardi presso il partito nazionale ariano, ed i sospetti che
ispiravano le sue relazioni con la Baviera, la Francia e Roma,
vedansi tra altri <span class="smcap">Schupfer</span>, <i>Istituzioni politiche longobarde</i>, Firenze,
1863; <span class="smcap">Tamassia</span>, <i>Longobardi, Franchi e Chiesa Romana</i>,
Bologna, 1888; <span class="smcap">Hodgkin</span>, <i>Italy and her Invaders</i>, VI, 150.</p>
</div>

<div class="footnote" id="note42">
<p><span class="label"><a href="#tag42">42</a>.&nbsp;&nbsp;</span><i>Epist</i>., XIV, 12.</p>
</div>

<div class="footnote" id="note43">
<p><span class="label"><a href="#tag43">43</a>.&nbsp;&nbsp;</span>Questa corrispondenza di Gregorio con la fiera regina dei
Franchi ha chiamato su lui il rimprovero d'alcuni storici. Secondo
essi Gregorio non avrebbe dovuto trattar con forme tanto
amichevoli una donna di cui la memoria è discesa ai posteri
così macchiata d'infamia. Il rimprovero non mi par giusto. La
Chiesa pativa a quel tempo grave danno nelle Gallie per le frequenti
elezioni simoniache dei vescovi, e contro questo scandalo
Gregorio appuntava tutte le sue forze adoperandosi del
continuo presso Brunichilde affinché s'inducesse a farlo sparire.
Il Pontefice adunque trattando con quella singolar donna trovavasi
in posizione assai delicata e difficile, della qual cosa è
da far conto nel giudicare la condotta d'un uomo la cui virtù
e la purezza delle intenzioni sono riconosciute dall'universale.
Più grave parrebbemi l'altro rimprovero che gli è mosso per
la lettera colla quale riconobbe l'autorità del tiranno Foca usurpator
sanguinoso del trono di Costantinopoli, ma pur qui è da
riflettere alla responsabilità che pesava su Gregorio per la sorte
di tanto popolo che si volgeva a lui come ad unico protettore,
e di cui, come si rileva anche dalle lettere citate qui sopra, egli
aveva invano narrate le miserie e difesi fieramente i diritti innanzi
al predecessore di Foca.</p>
</div>

<div class="footnote" id="note44">
<p><span class="label"><a href="#tag44">44</a>.&nbsp;&nbsp;</span>Non ricordo se altri l'abbia notato: a me pare non improbabile
che la leggenda di Beda tragga in qualche modo origine
dalla fuga da Roma che, secondo il biografo suo Giovanni
Diacono, Gregorio tentò per sottrarsi all'onore della dignità papale.</p>
</div>

<div class="footnote" id="note45">
<p><span class="label"><a href="#tag45">45</a>.&nbsp;&nbsp;</span><span class="smcap">Johann</span>., V, 17.</p>
</div>

<div class="footnote" id="note46">
<p><span class="label"><a href="#tag46">46</a>.&nbsp;&nbsp;</span><span class="smcap">Luc.</span>, V, 7.</p>
</div>

<div class="footnote" id="note47">
<p><span class="label"><a href="#tag47">47</a>.&nbsp;&nbsp;</span><i>Epist.</i>, XI, 36.</p>
</div>

<div class="footnote" id="note48">
<p><span class="label"><a href="#tag48">48</a>.&nbsp;&nbsp;</span><span class="smcap">Sancti Gregorii Papae</span>, <i>Dialogorum Libri IV, de Vita et
miraculis Patrum italicorum et de aeternitate animarum</i>.</p>
</div>

<div class="footnote" id="note49">
<p><span class="label"><a href="#tag49">49</a>.&nbsp;&nbsp;</span>Cfr. <span class="smcap">A. Vogeler</span>, <i>Paulus Diaconus und die Origo gentis Langobardorum</i>.
Berlin, Gaestner, 1887.</p>
</div>

<div class="footnote" id="note50">
<p><span class="label"><a href="#tag50">50</a>.&nbsp;&nbsp;</span>«Possiamo credere che il monaco (Secondo), come altri
dopo di lui, si sia limitato a registrare i fatti più notevoli di
cui fu testimonio, o che giunsero a sua notizia. Lavoro ad
ogni modo prezioso, massime per quei tempi, e da considerarsi
come l'ultimo riflesso della cultura romana nel Trentino.
Non sono difficili a rintracciarsi i passi dove Paolo s'ebbe a
giovare della <i>Historiola</i>. Oltre alle notizie d'accidenti atmosferici
e d'inondazioni, di carestie e di altri disastri che travagliarono
le regioni alpine e la valle dell'Adige, sono certamente
desunte da Secondo le informazioni intorno alle imprese
del duca Evino, ai dissapori fra il duca Gaidoaldo e al re Agilulfo,
ed al battesimo di Adaloaldo. Ma soprattutto i capitoli IX
e XXXI del terzo libro di Paolo sono desunti da Secondo e
narrano fatti taciuti dagli altri cronisti e molto importanti per
la storia dei Longobardi in relazione coi re Franchi e i Duchi
Bavari.» Così <span class="smcap">B. Malfatti</span>, <i>I Castelli Trentini distrutti dai
Franchi</i>, in <i>Archivio storico per Trieste</i>, II, 289.</p>
</div>

<div class="footnote" id="note51">
<p><span class="label"><a href="#tag51">51</a>.&nbsp;&nbsp;</span><span class="smcap">Wattenbach</span>, <i>op. cit.</i>, vol. I, c. 2, § 6.</p>
</div>

<div class="footnote" id="note52">
<p><span class="label"><a href="#tag52">52</a>.&nbsp;&nbsp;</span><span class="smcap">Pauli</span>, <i>Historia Langobardorum edentibus L. Bethmann et
G. Waitz</i>, nel volume degli <i>Scriptores rerum langobard. et italic,
saec. VI-IX</i> nei Monumenta Germaniae Historica. Le poesie di
Paolo sono raccolte in un altro volume dei <i>Monumenta: Poetae
Latini aevi carolini recensuit E. Duemmler</i>. Intorno alla persona
e agli scritti di Paolo Diacono s'è in quest'ultimo mezzo secolo
affaticata con amore tenace una schiera d'eruditi, tedeschi
pressoché tutti. Oltre al Dahn, al Wattenbach, allo Jacobi e al
Mommsen, noto i nomi del Bethmann, del Waitz e del Duemmler
come di quelli che hanno meglio meritato del grande cronista
friulano. Il Bethmann iniziò gli studi lunghi e pazienti che proseguiti
dal Waitz hanno condotto ad una eccellente edizione della
<i>Historia Langobardorum</i>; al Duemmler poi devesi la raccolta delle
poesie paoline e la possibilità di raffrontarle utilmente colle altre
poesie dell'età carolina. Non è nei propositi di questo libro il
discorrere degli studi che i critici sono venuti facendo intorno
al Varnefrido fino alla edizione del Waitz. Chi ne desidera notizia
potrà consultare con profitto uno studio fatto con gran diligenza
e gran lucidezza dal professor P. Del Giudice, pubblicato
col titolo <i>Lo storico dei Longobardi e la critica moderna</i>, Milano, Hoepli,
1880, e ristampato da lui nei suoi <i>Studi di Storia e diritto</i> presso
lo stesso editore nel 1890. L'Istituto storico Italiano si propone
di pubblicare una nuova edizione della <i>Historia Langobardorum</i>.</p>
</div>

<div class="footnote" id="note53">
<p><span class="label"><a href="#tag53">53</a>.&nbsp;&nbsp;</span>Celebrandosi a Cividale il millenario di Paolo Diacono, il
P. Amelli di Montecassino ha dato in luce un trattato grammaticale
inedito ed un epigramma pure inedito ch'egli dimostra
doversi attribuire a Paolo. <i>Ars Donati quam</i> <span class="smcap">Paulus Diaconus</span>
<i>exposuit, nunc primum ex cod. Vaticano-Palatino 1746 Monachi
Archicoenobii Montis Casini in lucem properunt</i>. Typ. Montis Casini,
1899, e <i>Paolo Diacono, Carlo Magno e Paolino d'Aquileia
in un epigramma inedito, intorno al canto Gregoriano e Ambrosiano</i>.
Montecassino, 1899.</p>
</div>

<div class="footnote" id="note54">
<p><span class="label"><a href="#tag54">54</a>.&nbsp;&nbsp;</span>Vedasi intorno a queste storie il bel lavoro di <span class="smcap">Gabriel
Monod</span>, <i>Études critiques sur les sources de l'histoire carolingienne</i>,
Paris, Bouillon, 1898, pagg. 21 e 56.</p>
</div>

<div class="footnote" id="note55">
<p><span class="label"><a href="#tag55">55</a>.&nbsp;&nbsp;</span>Un necrologio cassinese indica il giorno della morte di
Paolo che fu un tredici d'aprile, ma si è incerti dell'anno. Il
Waitz ed altri stimano ch'egli morisse prima dell'incoronazione
di Carlo Magno, e forse nel 799. Ebbe nel monastero parecchi
discepoli tra i quali un Ilderico che verseggiò a ricordo di lui
un epitaffio pregevole.</p>
</div>

<div class="footnote" id="note56">
<p><span class="label"><a href="#tag56">56</a>.&nbsp;&nbsp;</span><span class="smcap">C. Balbo</span>, <i>Storia d'Italia sotto i Barbari</i>, II, pag. 18. Firenze,
1856.</p>
</div>

<div class="footnote" id="note57">
<p><span class="label"><a href="#tag57">57</a>.&nbsp;&nbsp;</span><i>Historia Langobardorum</i>, III, 30.</p>
</div>

<div class="footnote" id="note58">
<p><span class="label"><a href="#tag58">58</a>.&nbsp;&nbsp;</span><i>Historia Langobardorum</i>, V, 1, et seq.</p>
</div>

<div class="footnote" id="note59">
<p><span class="label"><a href="#tag59">59</a>.&nbsp;&nbsp;</span><i>Pauli Continuationes nel volume Scriptores Rerum Langobardicarum
et Italicarum saec. VI-IX dei Monumenta Germaniae Historica</i>.</p>
</div>

<div class="footnote" id="note60">
<p><span class="label"><a href="#tag60">60</a>.&nbsp;&nbsp;</span><span class="smcap">Muratori</span>, <i>Annali d'Italia</i>, ad an. 860.</p>
</div>

<div class="footnote" id="note61">
<p><span class="label"><a href="#tag61">61</a>.&nbsp;&nbsp;</span><i>Le Liber Pontificalis, texte introduction et commentaire par
l'abbé</i> <span class="smcap">Louis Duchesne</span>, Paris Thorin, 1886-1892. Quel che
si dice qui si riferisce al primo volume di questa edizione. Avrò
più oltre occasione di giovarmi del secondo volume quando
dovrò parlare delle vite pontificie da Leone IX in poi. Un'altra
edizione del Libro Pontificale pubblica ora il Mommsen pei
<i>Monumenta Germaniae Historica: Gestorum Pontificum Romanorum</i>,
vol. I. <i>Libri Pontificalis pars prior edidit</i> <span class="smcap">Theodorus
Mommsen</span>, Berlino, 1898.</p>
</div>

<div class="footnote" id="note62">
<p><span class="label"><a href="#tag62">62</a>.&nbsp;&nbsp;</span>«Il Libro Pontificale utilissimo per le preziose notizie che
ci fornisce delle riparazioni e de' lavori fatti da romani pontefici
in que' luoghi venerandi» (le catacombe).... <span class="smcap">De Rossi</span>,
<i>Roma sotterranea cristiana</i>, I, 8. Roma, 1864. Lo stesso De Rossi
e il Duchesne pongono la data della primitiva redazione del
<i>Liber</i> al principio del sesto secolo. Il Waitz riteneva, e con lui
s'accordano lo Harnack ed il Mommsen, che questa data debba
portarsi al secolo settimo, ma il Duchesne non s'arrende a
questa opinione.</p>
</div>

<div class="footnote" id="note63">
<p><span class="label"><a href="#tag63">63</a>.&nbsp;&nbsp;</span><i>Gesta Episcoporum Neapolitanorum</i> edidit <span class="smcap">G. Waitz</span>, nel
volume <i>Scriptores Rerum Langobardicarum et Italicarum saec. VI-IX
dei Monumenta Germaniae Historica</i>. Per queste notizie sul testo
delle Gesta seguo l'autorità del Waitz e quella del Capasso che
ne ha pubblicato dopo il Waitz un'altra eccellente edizione col
titolo di <i>Chronicon Episcoporum S. Neapolitanae Ecclesiae</i> corredandola
di note dottissime. Entrambi questi eruditi lavorando
contemporaneamente e indipendentemente un dall'altro, sono
arrivati a molto simili conclusioni intorno al testo del libro e
agli autori di esso. Noto tuttavia che il Waitz reputa che l'anonimo
autore della prima parte abbia scritto sul finire del secolo
ottavo mentre il Capasso reca gravi ragioni per credere ch'egli
scrivesse verso la metà del secolo nono. <i>Monumenta ad Neapolitani
Ducatus historiam pertinentia.... cura et studio</i> <span class="smcap">Bartholomaei
Capasso</span>, vol. I. Napoli, 1881.</p>
</div>

<div class="footnote" id="note64">
<p><span class="label"><a href="#tag64">64</a>.&nbsp;&nbsp;</span>«De Petri subdiaconi auctario, utpote minimo, nihil singulare
dicendum est.» <span class="smcap">Capasso</span>, Op. cit.</p>
</div>

<div class="footnote" id="note65">
<p><span class="label"><a href="#tag65">65</a>.&nbsp;&nbsp;</span>Il signor abate Duchesne vede una relazione tra alcuni
passi di Agnello ed altri del Pontificale Romano, ma a me questa
relazione non par chiara abbastanza.</p>
</div>

<div class="footnote" id="note66">
<p><span class="label"><a href="#tag66">66</a>.&nbsp;&nbsp;</span>Dalla prefazione al <i>Liber Pontificalis</i> di Agnello pubblicato
nel volume <i>Scriptores Rerum Langobardicarum et Italicarum
saec. VI-IX</i> dei <i>Monumenta Germaniae Historica</i>.</p>
</div>

<div class="footnote" id="note67">
<p><span class="label"><a href="#tag67">67</a>.&nbsp;&nbsp;</span>«Cadaver namque per novem menses sepultum de sepultura
extraxisti. Si interrogabatur quid responderet? Si responderet,
omnis illa horrenda congregatio timore perterrita ab
invicem separata discederet.» Intorno a questi polemisti è da
vedere come fondamento a quanto se ne è detto appresso, lo
studio del <span class="smcap">Dümmler</span>, <i>Auxilius und Vulgarius</i>, Lipsia, 1866. Il
<span class="smcap">Dümmler</span> pubblicò la <i>Invectiva</i> insieme con l'edizione delle <i>Gesta
Berengarii</i> di cui si terrà parola più innanzi. Cf. anche il <span class="smcap">Wattenbach</span>,
Op. cit., I, 305.</p>
</div>

<div class="footnote" id="note68">
<p><span class="label"><a href="#tag68">68</a>.&nbsp;&nbsp;</span>Nel render conto di questi scritti monastici non posso seguir
sempre l'ordine cronologico come ho cercato di fare finora.
In qualche caso per motivi di affinità che il lettore potrà veder facilmente,
mi è stato necessario aggruppare insieme alcuni scritti
lontani di tempo fra loro, oltrepassando fors'anco il tempo che
dovrebbe limitare questo capitolo.</p>
</div>

<div class="footnote" id="note69">
<p><span class="label"><a href="#tag69">69</a>.&nbsp;&nbsp;</span>Un frammento della <i>Constructio</i> fu pubblicato dal benedettino
Caetani, secondo il testo unico che se ne conserva, nel terzo
volume degli <i>Acta SS. Ord. S. Benedicti</i>, e riprodotto nella raccolta
dei Bollandisti al volume terzo di settembre. Il <span class="smcap">Bethmann</span>
pubblicando per primo l'intero testo nei <i>Monum. Germ. Hist. SS.</i>,
vol. XI, credette che esso contenesse la Constructio completa e
genuina quale prima fu scritta. Il dotto tedesco, del resto assai
benemerito degli studi farfensi, era in errore, e l'amico mio
Ignazio Giorgi ha dimostrato con evidenza che il vero testo originale
è perduto. <i>Archivio della Società romana di Storia patria,
anno II</i>, p. 409.</p>
</div>

<div class="footnote" id="note70">
<p><span class="label"><a href="#tag70">70</a>.&nbsp;&nbsp;</span>Stimo tuttavia opportuno il riferire un tratto in cui si accenna
all'opera colonizzatrice del monachismo, la quale sembrami
essersi poi continuata in Italia anche verso la metà del nono secolo
quando molti monasteri eran caduti giù nel più profondo
della corruzione. In questo passo che segue, Tommaso di Morienna
consiglia i tre giovani a fondare il loro monastero sulle
rive del Volturno: «Est autem, dilectissimi filii, locus, ad quem
vos ire desidero, in Samnii partibus super ripam Vulturni fluminis,
ubi initium sumit a mille fere passibus. In quo videlicet
loco situm est oratorium martyris Christi Vincentii nomine
dedicatum; ex utraque vero parte fluminis silva densissima,
quae tantum habitationem praestat ferarum latibulaque latronum.
Omnipotens autem Dominus, cui vos famulatum exhibere
desideratis, et vos in eodem loco illaesos servabit et cunctis
iter agentibus a timore latronum pacatum atque securum constituet,
necnon et erutis dumis ac sentibus, lignis fructiferis
habundare faciet. Ite, ait, filii, ite, et in eodem loco, sine metu
cuiuscumque permanete.» <i>Vita Paldonis Tatonis et Tasonis Vulturnensium</i>,
nel volume citato degli <i>Scriptores Rerum Langob.
et Ital.</i></p>
</div>

<div class="footnote" id="note71">
<p><span class="label"><a href="#tag71">71</a>.&nbsp;&nbsp;</span>Di tutti questi scritti farfensi sta per comparire una nuova
edizione nelle <i>Fonti per la storia d'Italia</i> pubblicate dall'Istituto
Storico Italiano.</p>
</div>

<div class="footnote" id="note72">
<p><span class="label"><a href="#tag72">72</a>.&nbsp;&nbsp;</span>Par che il cronista alluda ai soldati lasciati in Roma dagli
imperatori Franchi. Cfr. <span class="smcap">Waitz</span> nelle note a questo passo.</p>
</div>

<div class="footnote" id="note73">
<p><span class="label"><a href="#tag73">73</a>.&nbsp;&nbsp;</span><i>Chronica S. Benedicti Casinensis</i>, ed. <span class="smcap">G. Waitz</span> nel volume
degli <i>Scriptores Rerum Langob. ed Ital.</i> nei <i>Monum. Germ. Hist.</i></p>
</div>

<div class="footnote" id="note74">
<p><span class="label"><a href="#tag74">74</a>.&nbsp;&nbsp;</span>Dal volume citato qui innanzi tolgo i titoli di alcuni cataloghi
che hanno relazione colla storia e specialmente colla
longobarda. Sono i seguenti: <i>Catalogus regum Langobardorum et
ducum Beneventanorum</i> (è quello da cui traggo il brano tradotto
qui sopra), <i>Catalogus comitum Capuae, Catalogus regum Langobardorum
et Italicorum Brixiensis et Nonantolanus, Catalogus regum
Langobardorum et Italicorum Venetus, Catalogus regum Langobardorum
et Italicorum Lombardus, Catalogus regum tuscus, Catalogus
regum Italicorum Oscelensis, Catalogus imperatorum, regum
Italicorum, ducum Beneventanorum et Spoletinorum Farfensis</i>. Nel
medesimo volume sono anche pubblicate una breve vita piena
d'interesse di Sant'Anselmo fondatore della Badia di Nonantola
ripubblicata dal Bortolotti nella sua <i>Vita di Sant'Anselmo</i>, Modena,
1892, e diversi racconti di traslazioni di reliquie meritevoli
anch'essi d'attenzione. Com'è noto, nei secoli rozzi e superstiziosi
dei quali si tiene discorso, tanto avida era la smania
di possedere reliquie di santi, che spesso ora con buone or con
male arti, esse venivano tolte da una terra e trasportate in
un'altra. Sotto il nome generico di <i>translationes</i> trovansi negli
atti dei santi frequenti narrazioni di questi trasporti, le quali
assai volte hanno un carattere storico.</p>
</div>

<div class="footnote" id="note75">
<p><span class="label"><a href="#tag75">75</a>.&nbsp;&nbsp;</span><i>Erchemperti historia Langobardorum Beneventanorum</i>, ed. <span class="smcap">G.
Waitz</span>, in <i>Scriptores Rer. Lang. et Ital. saec. VI-IX</i>.</p>
</div>

<div class="footnote" id="note76">
<p><span class="label"><a href="#tag76">76</a>.&nbsp;&nbsp;</span><i>Cronicon Salernitanum</i> in <i>Mon. Germ. Hist. SS.</i> III e cfr.
<span class="smcap">Schipa</span>, <i>Storia del principato longobardo di Salerno</i>, Napoli, 1887.</p>
</div>

<div class="footnote" id="note77">
<p><span class="label"><a href="#tag77">77</a>.&nbsp;&nbsp;</span><i>Andreae Bergomatis historia, ed</i>. <span class="smcap">Waitz</span> in <i>Script. Rerum
Lang. et Ital. saec. VI-IX</i>.</p>
</div>

<div class="footnote" id="note78">
<p><span class="label"><a href="#tag78">78</a>.&nbsp;&nbsp;</span><i>Panegyricus Berengarii Imperatoris</i>, in <i>Monum. Germ. Hist.
SS. IV.</i> Un'altra edizione ne aveva già dato il <span class="smcap">Duemmler</span> preceduta
da uno studio notevolissimo: <i>Gesta Berengarii Imperatoris,
Beiträge zur Geschichte Italiens im anfange des zehnten Jahrhunderts</i>,
Halle, 1871. Cfr. anche <span class="smcap">Wattenbach</span>, Op. cit., I, 310.
È notevole pure una lunga poesia in metro saffico dettata a
Verona in lode del vescovo Adalardo che sembrami tanto più
degna di nota perché pare accertato che anche il panegirico di
Berengario uscì da penna Veronese. Alcuni altri versi di carattere
indirettamente storico furono compilati da autore anonimo
nell'anno 876 in lode del vescovo Azzone d'Ivrea ma non hanno
nessun valore. Anche vuolsi far menzione dei versi composti da
un monaco irlandese in lode dell'arcivescovo di Milano Tadone
(A. D. 861-869, <span class="smcap">Ughelli</span>, <i>Italia sacra</i>, IV, 83. Ed. Venezia,
1719) e di Lotario imperatore. Queste produzioni poetiche attestano
la presenza di letterati stranieri in Italia e collegano il
nostro paese con un movimento letterario che uscito d'Irlanda
sparse una certa luce di civiltà in parecchi luoghi d'Europa.
E qui mi corre il caro obbligo di ringraziare pubblicamente il
conte Costantino Nigra che in una dotta lettera mi corresse
amorevolmente d'alcuni errori nei quali inceppai toccando di
tale argomento nella edizione inglese di questo libro. E aggiungerò,
approfittando di quanto l'illustre celtista mi scrisse, che
il codice da cui furono tolti que' versi ne contiene altri, scritti
probabilmente dallo stesso monaco irlandese, in lode di un Sofrido,
ch'egli identificava col vescovo Sofredo o Seufredo che
pontificava in Piacenza negli anni 858-867, ed in lode del Duca
Lodfrido ch'egli identificava col Duca di Trento vivente nell'845.
Inoltre qualche altro verso nel codice fa menzione di
Angilberto Pusterla immediato predecessore di Tadone (A. D.
827-861, <span class="smcap">Ughelli</span>, <i>Italia sacra</i>, IV, 79). Ermanno Hagen ha pubblicato
tali versi nella raccolta intitolata <i>Carmina medii aevi....
inedita, ex bibliothecis Helveticis collecta</i>. Bernae, Froben, 1877.
Li trasse da questo codice prezioso che si conserva ora nella
biblioteca di Berna e di cui lo stesso Nigra nella <i>Revue Celtique</i>
(luglio 1875) diede una descrizione assai precisa. In esso si contengono
parecchie materie d'argomento vario, «e poi,» mi
scriveva il conte Nigra, «nelle pagine rimaste vuote e di mano
posteriore ma irlandese, i versi sopradetti, iscrizioni, prove di
penna e chiose marginali e interlineari, non copiose, alcune
delle quali in lingua irlandese del <span class="smcap lowercase">IX</span> secolo. I nomi propri
scritti nei margini appartengono alle tre nazionalità, irlandese,
longobarda ed italiana. Fra i nomi irlandesi vi è quello
di Dungal, il quale da un capitolare dell'anno 823 di Lotario
I imperatore fu chiamato ad istituire la scuola di Pavia
(<span class="smcap">Muratori</span>, <i>Ant. Ital</i>., III, 815).... Fra i nomi italiani, oltre
quelli degli arcivescovi Tadone e Angilberto che sono longobardi
italianizzati, vi sono quelli della maggior parte dei
vescovi contemporanei dell'alta Italia. Sono notevoli alcune
prove di penna nei margini scritte da mani longobarde che
fanno supporre che il codice servisse alla scuola, probabilmente
di Pavia. Certo fu scritto in Irlanda, ed era in Italia
fino allo scorcio del <span class="smcap lowercase">IX</span> secolo portatovi probabilmente da
Dungal.» Così quell'erudito, e bene vorrei che i limiti del
mio lavoro mi concedessero di stampar qui tutta la sua lettera
a dimostrar sempre meglio come sia da tenere in gran conto
un siffatto elemento irlandese nella storia difficile di questo periodo
letterario. Certo farebbe pregevole studio chi, massime
aiutandosi di paragoni paleografici, s'accingesse a indagare se
vi sono traccie d'influenza irlandese nei monasteri dell'Italia
centrale e del mezzogiorno.
</p>

<p>
I versi relativi ad Angilberto e a Dungal sono stati pubblicati
nuovamente dal <span class="smcap">Duemmler</span>, e quelli relativi a Tadone,
Lotario, Sofrido e Lodfrido dal <span class="smcap">Traube</span>, nei tomi II e III dei
<i>Poetae Latini aevi carolini</i> in <i>Mon. Germ. Hist</i>. Il Traube dopo
aver creduto anch'egli che Sofrido dovesse identificarsi col vescovo
piacentino di quel nome, inclina ora a credere ch'egli
fosse un nobile laico dell'Italia superiore.</p>
</div>

<div class="footnote" id="note79">
<p><span class="label"><a href="#tag79">79</a>.&nbsp;&nbsp;</span><span class="smcap">Wattenbach</span>, <i>Deut. Geschichtsqu</i>., I, 312. Mentre m'accordo
con questa opinione, stimo debito di osservare che assai
prima del Giesebrecht, la continuata esistenza delle scuole italiane
era stata affermata e dimostrata dal Tiraboschi nella sua
storia della letteratura. Vi accenna anche il Muratori nella Dissertazione
XLIII delle <i>Antiquitates</i>. Su questo argomento l'Ozanam
pubblicò un saggio eccellente intitolato <i>Des Écoles en Italie
aux temps Barbares</i>, nel quale anche tien conto, forse con favore
alquanto soverchio, della esistenza delle scuole ecclesiastiche.
Un lavoro del signor Salvioli sulla istruzione pubblica in Italia
dall'ottavo al decimo secolo, è scritto con uno spirito meno
comprensivo ma è pregevole per molte indicazioni che reca. Si
consulti anche <span class="smcap">A. Dresdner</span>, <i>Kultur und Sittengeschichte der italianischen
Geistlichkeit in X und XI Jahrhunderten</i>, Bresslau,
Koelner, 1890.</p>
</div>

<div class="footnote" id="note80">
<p><span class="label"><a href="#tag80">80</a>.&nbsp;&nbsp;</span><span class="smcap">Liudprandi Episcopi Cremonensis</span> <i>opera omnia in usum
scholarum ex Monumentis Germaniae historicis recusa. Editio altera.
Recognovit Ernestus Dümmler</i>. M. G. SS. III, 264-363.
Hannoverae, 1877. Per quanto si riferisce alla vita di Liudprando
mi appoggio molto alla bella e concisa prefazione del
Dümmler il quale restringe con grande competenza i molti studî
fatti nel corso di questo secolo intorno a Liudprando, di cui
peraltro tende ad esaltare forse un po' troppo il valore. E vedansi
<span class="smcap">Wattenbach</span>, <i>Op. cit.</i>, I, 423; <span class="smcap">Koepke</span>, <i>De vita et scriptis
Liudprandi</i>, Berlino, 1842; <span class="smcap">Giesebrecht</span>, <i>Geschichte der deutschen
Kaiserzeit</i>, I, 779-81; <span class="smcap">Paolucci</span>, <i>Liutprando</i>, Bari, 1883; <span class="smcap">Colini
Baldeschi</span>, <i>Liudprando vescovo di Cremona</i>, Giarre, Castorina,
1888; <span class="smcap">Hantsch</span>, <i>Ueber Liutprand von Cremona</i>, Leoben, 1888.</p>
</div>

<div class="footnote" id="note81">
<p><span class="label"><a href="#tag81">81</a>.&nbsp;&nbsp;</span>«Viro gravitate ornato et sapientia pleno.»</p>
</div>

<div class="footnote" id="note82">
<p><span class="label"><a href="#tag82">82</a>.&nbsp;&nbsp;</span>«Joannes episcopus, servus servorum Dei, omnibus episcopis.
Nos audivimus dicere quia vos vultis alium papam facere:
si hoc facitis, excommunico vos <i>da</i> deum omnipotentem,
ut non habeatis licentiam <i>nullum</i> ordinare, et missam celebrare.»
È curioso che nella lettera diretta in risposta dal
Concilio a Giovanni, gli si rimprovera anche l'errore di grammatica
commesso scrivendo <i>nullum</i> invece di <i>ullum</i>. Dell'idiotismo
<i>da deum</i>, non è fatta parola.</p>
</div>

<div class="footnote" id="note83">
<p><span class="label"><a href="#tag83">83</a>.&nbsp;&nbsp;</span><i>Historia Ottonis</i>, 8-16.</p>
</div>

<div class="footnote" id="note84">
<p><span class="label"><a href="#tag84">84</a>.&nbsp;&nbsp;</span><span class="smcap">Gregorovius</span>, <i>Storia della città di Roma nel Medio Evo</i>.
Lib. VI, c. IV, § 1. Traduz. Manzato.</p>
</div>

<div class="footnote" id="note85">
<p><span class="label"><a href="#tag85">85</a>.&nbsp;&nbsp;</span>L'idea imperiale risuscitata dagli Ottoni e sostenuta così
caldamente in Italia da Liudprando, già prima della discesa di
Ottone il Grande aveva trovato un campione nell'autore di un
<i>Libellus de imperatoria potestate in urbe Roma</i> che ha molto valore
storico (<i>Mon. Germ. Hist.</i> SS. III, 719-722). Di questo
scritto hanno discorso particolarmente lo Hirsch e lo Jung. Il
<span class="smcap">Lapôtre</span> nel suo libro <i>Le Pape Jean VIII</i>, Parigi, 1895 dà ad
esso grande importanza e lo attribuisce con molta verosimiglianza
ad uno scrittore quasi contemporaneo di Giovanni VIII,
d'origine longobarda e probabilmente nativo di Rieti. Quest'ultima
asserzione non mi sembra abbastanza provata. L'opinione
di chi vorrebbe attribuire il <i>Libellus</i> a Benedetto di S. Andrea
non mi pare in alcun modo accettabile. Del pari hanno valore
storico e tendenze imperiali due poesie comparse nell'alta Italia
nei primissimi anni del secolo <span class="smcap lowercase">XI</span>. Una di queste poesie specialmente,
in cui si rimpiange la morte immatura di Ottone III,
contiene qualche strofa da fare impressione.</p>
</div>

<div class="footnote" id="note86">
<p><span class="label"><a href="#tag86">86</a>.&nbsp;&nbsp;</span><i>Chronicon Benedicti de S. Andrea</i> (<i>Mon. Germ. Hist.</i> SS. III).
L'autore di questa cronaca è stato chiamato finora Benedetto del
<i>Monte Soratte</i>, ma il Tomassetti nei suoi studi sulla Campagna Romana
dimostra che Benedetto era monaco della Badia di S. Andrea
<i>in flumine</i> posta presso Ponzano ai piedi del Soratte. Anche la
vita di San Nilo fondatore del monastero di Grottaferrata, scritta
in greco da un suo discepolo, e le lettere del famoso Gerberto
che fu poi papa col nome di Silvestro II, contengono dati storici
contemporanei intorno al periodo degli Ottoni. Sono parimenti
degne di attenzione due vite di sant'Adalberto e specialmente
la più antica di esse, scritta in Roma da <span class="smcap">Giovanni Canapario</span>
abbate del monastero di sant'Alessio sull'Aventino. «Das werk»
osserva giustamente il <span class="smcap">Giesebrecht</span> nella sua <i>Geschichte der deutschen
Kaiserzeit</i>, «schon dadurch interessant dass er das einzige
namhafte litterarische Erzeugniss eines Römers iener zeit ist,
gehört zu den wichtigsten Quellen der Zeitgeschichte.» Fu
pubblicata dal Pertz (<i>Mon. Germ. Hist.</i> SS. IV, 615-618).</p>
</div>

<div class="footnote" id="note87">
<p><span class="label"><a href="#tag87">87</a>.&nbsp;&nbsp;</span>«Ve Roma, quia tantis gentis oppressa et conculcata; qui
etiam a Saxone rege appreensa fuisti et gladiati populi tui,
et robor tua ad nichilum redacta est.... Celsa tuarum triumphasti
gentibus, mundum calcasti, iugulasti regibus terre; sceptrum
tenebat et potestas maxima; a Saxone rege expoliata
et menstruata fortiter.... Nimium speciosa fuisti! Omnes tua
moenia cum turris et pugnaculis sicuti modo repperitur. Turres
tuarum tricenti octoginta una habuistis, turres castellis quadraginta
sex, pugnaculi sex milia octocenties, portes tue quindecim.
Ve civitas Leoniana! dudum capta fuistis, modo vero
a Saxonicum rege relicta!»</p>
</div>

<div class="footnote" id="note88">
<p><span class="label"><a href="#tag88">88</a>.&nbsp;&nbsp;</span><i>Cronache Veneziane antichissime</i> (vol. I) pubblicate a cura
di <span class="smcap">Giovanni Monticolo</span> dall'Istituto Storico Italiano tra le
<i>Fonti della Storia d'Italia</i>. Questo primo volume oltre la <i>Cronaca
Veneziana</i> di <span class="smcap">Giovanni Diacono</span> e alcune brevi scritture
storiche aggiunte ad essa, contiene una <i>Cronica de singulis patriarchis
nove Aquileie</i> e il <i>Chronicon Gradense</i>. Il <span class="smcap">Pertz</span> aveva pubblicato
insieme la Cronaca Veneziana e quella di Grado intitolandole
<span class="smcap">Johannis Diaconi</span> <i>Chronicon Venetum et Gradense</i> ma più
moderni critici tornano alla sentenza del Foscarini e staccano
la cronaca di Giovanni da quella di Grado. Assai notevole è
anche il <i>Chronicon Altinate</i> che ci dà elementi antichissimi e pregevoli
per la storia di Venezia. Ne ha dato una ottima edizione
il <span class="smcap">Simonsfeld</span>, in <i>Mon. Germ. Hist</i>. SS. XIV, e un'altra ne
promette il Monticolo nel secondo volume delle <i>Cronache Veneziane
antichissime</i>. Veggansi intorno a tutte queste cronache
il lavoro del <span class="smcap">Simonsfeld</span> sul <i>Chronicon Altinate</i> pubblicato
anche in Italiano nell'<i>Archivio Veneto</i>, e gli studî del <span class="smcap">Monticolo</span>,
<i>La Cronaca del Diacono Giovanni</i> e la <i>Storia politica di
Venezia sino al 1009</i>, Pistoia, 1882, e <i>I manoscritti e le fonti
della cronaca del Diacono Giovanni</i> nel <i>Bullettino dell'Istituto storico
italiano</i>, n. 9.</p>
</div>

<div class="footnote" id="note89">
<p><span class="label"><a href="#tag89">89</a>.&nbsp;&nbsp;</span><i>Il Regesto di Farfa</i>, compilato da <span class="smcap">Gregorio di Catino</span> e
pubblicato dalla <i>Reale Società romana di storia patria</i>, a cura di
<span class="smcap">I. Giorgi</span> e <span class="smcap">U. Balzani</span>, Roma, 1879-1892. Vol. II-V. Il primo
volume contenente le prefazioni e gli indici è in corso di stampa.
</p>

<p>
Il solo regesto di una certa importanza che si conosca anteriore
in parte al <i>Regesto di Farfa</i>, è quello del monastero di
Subiaco. Esso per altro non è una compilazione unica e tutta
di un tempo, ma opera di varî autori cominciata verso il principio
dell'undecimo secolo e terminata verso il principio del decimoterzo.
Contiene documenti antichissimi e ha molto valore
per la storia locale di Roma, ma non così grande per la storia
generale. <i>Il Regesto Sublacense del secolo <span class="smcap lowercase">XI</span></i>, pubblicato dalla
<i>Reale Società romana di storia patria</i>, a cura di <span class="smcap">L. Allodi</span> e
<span class="smcap">G. Levi</span>. Roma, 1885.</p>
</div>

<div class="footnote" id="note90">
<p><span class="label"><a href="#tag90">90</a>.&nbsp;&nbsp;</span><i>Il Regesto di Farfa</i>, vol. II, pag. 5.</p>
</div>

<div class="footnote" id="note91">
<p><span class="label"><a href="#tag91">91</a>.&nbsp;&nbsp;</span>«Juxta meae scientiolae parvitatem.»</p>
</div>

<div class="footnote" id="note92">
<p><span class="label"><a href="#tag92">92</a>.&nbsp;&nbsp;</span>Infatti nel Regesto s'incontrano qua e là lacune di qualche
parola lasciata in bianco specialmente tra le sottoscrizioni.</p>
</div>

<div class="footnote" id="note93">
<p><span class="label"><a href="#tag93">93</a>.&nbsp;&nbsp;</span><i>Il Regesto di Farfa</i>, vol. II, pag. 6.</p>
</div>

<div class="footnote" id="note94">
<p><span class="label"><a href="#tag94">94</a>.&nbsp;&nbsp;</span><i>Rer. Ital. Script</i>., vol. II, pag. 2. Una nuova edizione del
Chronicon sta per essere pubblicata dall'Istituto Storico Italiano
tra le <i>Fonti per la storia d'Italia</i>.</p>
</div>

<div class="footnote" id="note95">
<p><span class="label"><a href="#tag95">95</a>.&nbsp;&nbsp;</span>Generalmente a Gregorio di Catino si attribuisce un altro
scritto polemico intitolato: <i>Orthodoxa Defensio Imperialis</i>, inteso
a sostenere i diritti dell'Imperatore contro le pretese papali.
Mi astengo dal notarlo tra i suoi lavori perché inclino forte a
credere che egli non ne sia l'autore.</p>
</div>

<div class="footnote" id="note96">
<p><span class="label"><a href="#tag96">96</a>.&nbsp;&nbsp;</span>Vedasi il capitolo precedente.</p>
</div>

<div class="footnote" id="note97">
<p><span class="label"><a href="#tag97">97</a>.&nbsp;&nbsp;</span><span class="smcap">L. Tosti</span>, <i>La Biblioteca dei Codici manoscritti di Montecassino</i>.
Napoli, 1874.</p>
</div>

<div class="footnote" id="note98">
<p><span class="label"><a href="#tag98">98</a>.&nbsp;&nbsp;</span>Specialmente i <i>Versus de situ, constructione et renovatione
coenobii casinensis</i>, relativi alla riedificazione della Badia compiuta
da Desiderio, hanno grande valore per la storia dell'arte
al secolo <span class="smcap lowercase">XI</span>, e vogliono essere paragonati con ciò che sullo
stesso argomento scrisse Leone Ostiense nella storia di cui son
per parlare. Li pubblicò primo l'Ozanam per intero nei <i>Documents
inédits</i>, pag. 261-268.</p>
</div>

<div class="footnote" id="note99">
<p><span class="label"><a href="#tag99">99</a>.&nbsp;&nbsp;</span><i>L'ystoire de li Normant et la Chronique de Robert Viscart</i>
par <span class="smcap">Aimé</span> moine du Mont-Cassin, publiées par M. Champollion
Figeac. Paris, 1835. Lo Champollion Figeac attribuì erroneamente
ad Amato la cronaca di Roberto Guiscardo che è soltanto
un riassunto di una cronaca di Goffredo Malaterra. La
più recente edizione porta per titolo: <i>Ystoire de li Normant</i> par
Aimé évêque et moine du Mont-Cassin, publiée avec une introduction
et des notes par l'abbé O. Delarc. Rouen, 1892. La
introduzione e le note di questa edizione sono molto accurate
e contengono notizie pregevolissime. Del valore storico di Amato
si sono occupati in vario senso lo Hirsch, il Baist, lo Schipa
e il Giesebrecht. Nel <i>Bullettino</i> dell'Istituto Storico Italiano il
Gaudenzi ha pubblicato dei versi di Amato contenenti una vita
di San Pietro nella quale egli crede vedere delle allusioni al
contrasto tra il Papato e l'Impero.</p>
</div>

<div class="footnote" id="note100">
<p><span class="label"><a href="#tag100">100</a>.&nbsp;&nbsp;</span>«Capuanae civitatis prudentissimum ac nobilem clericum
et Richardi principis notarium.» Così Leone stesso nella sua
cronaca, III, 24.</p>
</div>

<div class="footnote" id="note101">
<p><span class="label"><a href="#tag101">101</a>.&nbsp;&nbsp;</span><span class="smcap">Leonis Marsicani</span> et <span class="smcap">Petri Diaconi</span> <i>Chronicon Monasterii
Casinensis</i> edidit <span class="smcap">W. Wattenbach</span> in <i>Mon. Germ. Hist.</i>,
§ <span class="smcap lowercase">VII</span> e cf. anche il Wattenbach, <i>Op. cit.</i>, II, 234.</p>
</div>

<div class="footnote" id="note102">
<p><span class="label"><a href="#tag102">102</a>.&nbsp;&nbsp;</span><span class="smcap">L. Tosti</span>, <i>La Biblioteca dei Codici manoscritti di Montecassino</i>,
Napoli, 1874. Veggasi anche ciò che l'illustre monaco
scrisse del tempo di Desiderio nella sua storia di quella Badia;
e il <span class="smcap">Caravita</span> nel libro intitolato: <i>I codici e le arti a Montecassino</i>.
E per citare altri giudizî, il Baronio chiamò il cronista
Leone «<i>scriptor sui temporis integerrimus,</i>» il Muratori
«<i>magnae gravitatis et auctoritatis</i>» e il Wattenbach che ne curò
l'edizione pei <i>Monumenta Germaniae</i> gli dà gran fede.</p>
</div>

<div class="footnote" id="note103">
<p><span class="label"><a href="#tag103">103</a>.&nbsp;&nbsp;</span><i>Mendacissimum Petrum Diaconum Casinensem</i>, lo chiama il
<span class="smcap">Baronio</span>, all'anno 1131, e vedasi anche quello che ne dice il
<span class="smcap">Tosti</span> nella sua <i>Storia della Badia di Montecassino</i>, II, 67.</p>
</div>

<div class="footnote" id="note104">
<p><span class="label"><a href="#tag104">104</a>.&nbsp;&nbsp;</span>Così scrivevo nella prima edizione di questo libro e mi è
caro vedere il mio desiderio in via d'attuarsi. Col titolo di <i>Tabularium
Casinense</i> i monaci di Montecassino vengono ora pubblicando
in una serie di codici diplomatici le carte più importanti
del loro archivio. Finora ha veduto la luce il <i>Codex Diplomaticus
Caietanus</i>, raccolta pregevole di carte e diplomi che vanno dalla
fine del secolo ottavo alla fine del decimoterzo.</p>
</div>

<div class="footnote" id="note105">
<p><span class="label"><a href="#tag105">105</a>.&nbsp;&nbsp;</span>Un altro Regesto detto di San Placido, di minore importanza
ma anch'esso pregevole, si conserva attualmente a Montecassino
ed è opera di Pietro Diacono. Ivi si conservano anche
due altri regesti pregevolissimi della stessa età e di monasteri
connessi a Montecassino, quello di Sant'Angelo <i>in formis</i>, monastero
del territorio di Capua, e l'altro del monastero di San Matteo,
di cui avanzano le rovine in una montagna vicinissima alla
madre Badia.</p>
</div>

<div class="footnote" id="note106">
<p><span class="label"><a href="#tag106">106</a>.&nbsp;&nbsp;</span><i>Annales Barenses</i> e <i>Annales</i> <span class="smcap">Lupi Protospatarii</span> in <i>Monumenta
Germaniae Historica</i>, Script., vol. V; <i>Anonymus Barensis</i>
in <span class="smcap">Muratori</span>, <i>Rer. Italic.</i>, Script., vol. V; <i>Annales Beneventani</i>
e <i>Chronicon Ducum Beneventi</i> in <i>Mon. Germ. Hist., Script</i>., vol. III;
<span class="smcap">Falconis Beneventani</span> <i>Chronicon</i> in <span class="smcap">Muratori</span>, Op. cit., vol. V
e presso <span class="smcap">Dal Re</span>, <i>Cronisti e Scrittori Sincroni Napoletani</i>, vol. I;
<i>Annales Cavenses</i> in <i>Mon. Germ. Hist</i>., Script., vol. III, e più
recentemente una edizione importante nel <i>Codex Diplomaticus
Cavensis</i>, vol. V; <i>Chronicon Nortmannicum Breve</i> in <span class="smcap">Muratori</span>,
<i>Op. cit.</i>, vol. V; <span class="smcap">Guillermi Apuliensis</span>, <i>Gesta Roberti Wiscardi</i>
in <i>Mon. Germ. Hist.</i>, Script., vol. IX; <span class="smcap">Gaufredi Malaterra</span>,
<i>Historia Sicula</i> in <span class="smcap">Muratori</span>, <i>Op. cit</i>., vol. V; cfr. anche <span class="smcap">Hirsch</span>,
<i>De Italiae inferioris annalibus saec. X et XI</i>. Berlino, 1864.</p>
</div>

<div class="footnote" id="note107">
<p><span class="label"><a href="#tag107">107</a>.&nbsp;&nbsp;</span>Edizioni complete del <i>Chronicon Novalicense</i> furono pubblicate
dal <span class="smcap">Muratori</span>, <i>Rer. Ital.</i>, Script., vol. II, 2, dal <span class="smcap">Terraneo</span>,
e dal <span class="smcap">Combetti</span>, ed una migliore dal <span class="smcap">Bethmann</span> in <i>Monumenta
Germaniae Historica</i>, Script., vol. VII. Ora ne porge un'altra e
più perfetta edizione il conte <span class="smcap">Carlo Cipolla</span> nel secondo volume
della importante pubblicazione intitolata: <i>Monumenta Novaliciensia</i>
data in luce dall'Istituto Storico Italiano nelle <i>Fonti per la
Storia d'Italia</i>. Oltre la molta cura con la quale ha pubblicato
il testo, il Cipolla lo ha arricchito di note ed osservazioni molto
pregevoli, rilevando anche la importanza storica del <i>Chronicon</i>,
ch'egli per molti rispetti crede degno di stare al paragone col
<i>Regestum Farfense</i> di Gregorio di Catino e col <i>Chronicon Vulturnense</i>.</p>
</div>

<div class="footnote" id="note108">
<p><span class="label"><a href="#tag108">108</a>.&nbsp;&nbsp;</span>La importanza di queste parole era stata già rilevata molto
opportunamente dal Watterich nella prefazione alla sua raccolta
sulle vite dei pontefici, lavoro di cui mi sono molto giovato
nello scrivere questo capitolo. <i>Pontificum Romanorum Vitae....
ab aequalibus conscriptae</i>, edidit <span class="smcap">J. M. Watterich</span>, Lipsiae, 1862.
Per questa seconda edizione mi giovo anche molto della introduzione,
densa di notizie e di osservazioni originali, premessa
dall'abate Duchesne al secondo volume del suo <i>Liber Pontificalis</i>.</p>
</div>

<div class="footnote" id="note109">
<p><span class="label"><a href="#tag109">109</a>.&nbsp;&nbsp;</span>È da notare che molti annalisti tedeschi del secolo undecimo
e del principio del dodicesimo hanno importanza per la
storia del Papato, tanto strettamente congiunta in quel tempo
colla storia di Germania. Non essendo del mio ufficio il prenderli
specialmente in esame, io mi limito qui a menzionar di
passaggio tra i più cospicui gli annalisti Bertoldo, Bernoldo di
Costanza e Lamberto di Hersfeld, scrittori che meritano tutta
l'attenzione di chi studia la storia d'Italia.</p>
</div>

<div class="footnote" id="note110">
<p><span class="label"><a href="#tag110">110</a>.&nbsp;&nbsp;</span><span class="smcap">Villemain</span>, <i>Histoire de Grégoire VII</i>. Paris, Didier, 1872.</p>
</div>

<div class="footnote" id="note111">
<p><span class="label"><a href="#tag111">111</a>.&nbsp;&nbsp;</span>Ap. <span class="smcap">Watterich</span>, <i>Vitae Pontificum</i>, I, pag. 501 e segg. Paolo
di Bernried ci ha anche lasciata una relazione della vita e miracoli
della Beata Herluca, una santa visionaria morta nel 1142,
alla quale egli era legato di stretta amicizia.</p>
</div>

<div class="footnote" id="note112">
<p><span class="label"><a href="#tag112">112</a>.&nbsp;&nbsp;</span>Nei <i>Monumenta Germaniae Historica</i>, SS. vol. V, e ripubblicati
dal <span class="smcap">Watterich</span>, Op. cit. e dal <span class="smcap">Duchesne</span>, <i>Liber Pontificalis</i>,
II, pag. 329 e segg.</p>
</div>

<div class="footnote" id="note113">
<p><span class="label"><a href="#tag113">113</a>.&nbsp;&nbsp;</span>«Haec sicuti passi sumus, et oculis nostris vidimus et auribus
nostris audivimus, mera veritate perscripsimus.»</p>
</div>

<div class="footnote" id="note114">
<p><span class="label"><a href="#tag114">114</a>.&nbsp;&nbsp;</span>Una parte di questa continuazione era stata attribuita, dietro
la scorta del Giesebrecht e del Watterich, al cardinale Pietro da
Pisa che fu uomo di gran valore ai suoi tempi e l'anima dello
scisma contro Innocenzo. L'abbate Duchesne ha dimostrato che
tutto questo gruppo di vite pontificie fino ad Onorio II deve
attribuirsi al solo Pandolfo. Queste vite ci sono state conservate
in una redazione del <i>Liber Pontificalis</i> compilata da un <i>Petrus
Guillermus</i> bibliotecario di un priorato <i>S. Egidii de Aceio</i> in
diocesi di Reims. Cf. <span class="smcap">Duchesne</span>, <i>Liber Pontificalis</i>, II, <span class="smcap lowercase">XXIV</span> e
segg. e 199 e segg.</p>
</div>

<div class="footnote" id="note115">
<p><span class="label"><a href="#tag115">115</a>.&nbsp;&nbsp;</span>Ai tempi di Pasquale II ebbe anche il comando di alcune
milizie pontificie, e in genere si ferma sempre con molta compiacenza
sulle frequenti fazioni combattute in quei tempi agitati
delle quali fu spesso testimonio, e che descrisse con molta
vivacità. Cf. <span class="smcap">Duchesne</span>, <i>Loc. cit.</i></p>
</div>

<div class="footnote" id="note116">
<p><span class="label"><a href="#tag116">116</a>.&nbsp;&nbsp;</span>Secondo il Guglielmotti la lezione di questo passo è errata
nel manoscritto che ce lo ha tramandato, e Gelasio non fu portato
ad Ardea (<i>ad castrum Sancti Pauli de Ardea</i>) ma alla men
lontana Isola Sacra sul Tevere. <span class="smcap">Guglielmotti</span>, <i>Storia della Marina
Pontificia</i>, I, 262, Firenze, 1871.</p>
</div>

<div class="footnote" id="note117">
<p><span class="label"><a href="#tag117">117</a>.&nbsp;&nbsp;</span>Il lavoro di Bosone, ripubblicato dal Watterich nelle <i>Vitae
Pontificum</i>, e più di recente dal Duchesne, nel <i>Liber Pontificalis</i>,
ci fu conservato da Cencio Camerario (più tardi papa col nome
di Onorio III) il quale nel 1192 lo inserì nel suo <i>Liber censuum
Romanae Ecclesiae</i>, compilazione indigesta ma di gran valore storico,
ricavata dagli archivî per servire come registro di tutti i
redditi della Chiesa. Circa le relazioni tra Bosone e Cencio Camerario
cf. <span class="smcap">E. Stevenson</span>, <i>La Collectio Canonum di Deusdedit</i>,
in <i>Archivio della R. Società romana di storia patria</i>, VIII, 371,
e <span class="smcap">Paul Fabre</span>, <i>Les vies des Papes dans les mss. du Liber Censuum
in Mélanges de l'École de Rome</i>, VI, 147.</p>
</div>

<div class="footnote" id="note118">
<p><span class="label"><a href="#tag118">118</a>.&nbsp;&nbsp;</span>La pubblicò pel primo il <span class="smcap">Giorgi</span> nell'<i>Archivio della R. Società
romana di storia patria</i>, vol. II, ed è stata ristampata a cura
di L. Heinemann nella raccolta dei <i>Libelli</i> di cui si fa menzione
più oltre.</p>
</div>

<div class="footnote" id="note119">
<p><span class="label"><a href="#tag119">119</a>.&nbsp;&nbsp;</span><span class="smcap">Benzonis Albensis</span>, <i>Ad Heinricum IV</i>, libri VII, in <i>Mon.
Germ. Hist.</i>, SS. vol. XI, e cf. <span class="smcap">Lehmgrübner</span>, <i>Benzo von Alba
ein Verfechter der kaiserlichen Staatsidee</i>. Berlin, Gaertner, 1887.</p>
</div>

<div class="footnote" id="note120">
<p><span class="label"><a href="#tag120">120</a>.&nbsp;&nbsp;</span>Tranne quello di Benzone d'Alba, tutti questi scritti polemici
ed altri di cui non tengo discorso, sono stati ripubblicati
di recente pei <i>Monumenta Germaniae Historica</i>, nella raccolta in
tre volumi intitolata <i>Libelli de lite Imperatorum et Pontificum saeculis
XI et XII conscripti</i>. Hannoverae, 1891-97. Le prefazioni
premesse a ciascuno scritto dagli editori sono spesso molto notevoli
e riassumono gli studi che sono stati fatti intorno ai diversi
scrittori. Due altri scritti notevoli, ripubblicati anch'essi
nella stessa raccolta, sono quello del cardinale <span class="smcap">Umberto</span>, <i>Contra
Simoniacos</i>, e quello del cardinale <span class="smcap">Deusdedit</span>, <i>Libellus contra
invasores et simoniacos et reliquos schismaticos</i>. Il cardinale Deusdedit
è anche autore di una specie di regesto in cui oltre una
collezione di canoni sono raccolti diplomi imperiali e carte di
grande antichità che si riferiscono alla Chiesa Romana. Fu pubblicato
da monsignor Martinucci a Venezia nel 1869. Un lavoro
molto pregevole sui polemisti del periodo Gregoriano è quello
di <span class="smcap">C. Mirbt</span>, <i>Die Publizistik im Zeitalter Gregors VII</i>. Leipzig, 1894.</p>
</div>

<div class="footnote" id="note121">
<p><span class="label"><a href="#tag121">121</a>.&nbsp;&nbsp;</span><span class="smcap">S. Petri Damiani</span>, <i>Opera</i>, ed. Const. Caetani, 1783, in-4.
È una raccolta in quattro volumi delle opere uscite dalla feconda
penna di questo scrittore che in prosa o in verso trattò
d'ogni materia nella sua corrispondenza, in vite di santi e in
trattati di politica e di religione. Oltre le lettere sono notevoli
e insieme assai strani i due scritti intitolati: <i>Apologia e Liber
Gomorrhianus</i>. Altri due suoi scritti, il <i>Liber Gratissimus</i> e la
<i>Disceptatio Synodalis</i>, sono stati ripubblicati tra i <i>Libelli de lite
Imperatorum et Pontificum.</i></p>
</div>

<div class="footnote" id="note122">
<p><span class="label"><a href="#tag122">122</a>.&nbsp;&nbsp;</span>Forma dispregiativa per <i>Bonizo</i>. L'uso di alterare il nome
degli avversarî per torcerlo a significato spregevole, frequente
in questi scrittori polemici, è frequentissimo in Benzone. Così,
oltre i nomi citati in questo passo, quello di Anselmo vescovo
di Lucca, l'amico della contessa Matilde, diviene <i>Asinelmus</i>, quel
d'Alessandro II <i>Asinandrum</i>, e si potrebbero moltiplicar questi
esempî di scurrile violenza, da cui anche gli scrittori di parte
avversa non si astenevano.</p>
</div>

<div class="footnote" id="note123">
<p><span class="label"><a href="#tag123">123</a>.&nbsp;&nbsp;</span>«Runcie deformis factus sine lumine dormis! Laudetur
Deus quia vix potuit manus tuas evadere, qui iniuriis linguae
ausus est te invadere. Auditum est in quattuor mundi
plagis qualiter es ultus, formidanda potestas, super Runtio
Cremonensi atque quibusdam aliis. Sed de Bonizello, Armanello,
Morticiello, tribus daemonibus, quod non idem contigit
improbat omnis populus.»</p>
</div>

<div class="footnote" id="note124">
<p><span class="label"><a href="#tag124">124</a>.&nbsp;&nbsp;</span>Il Lehmbgrübner pone la data della sua morte al 14 luglio
1090.</p>
</div>

<div class="footnote" id="note125">
<p><span class="label"><a href="#tag125">125</a>.&nbsp;&nbsp;</span>«Queris a me, unicum a tribulatione que circumdedit me
presidium: Quid est quod hac tempestate mater ecclesia in
terris posita gemens clamat ad Deum nec exauditur ad votum,
premitur nec liberatur, filiique obedientie et pacis iacent prostrati,
filii autem Belial exultant cum rege suo praesertim cum
qui dispensat omnia, ipse sit qui iudicat aequitatem? Est et
aliud, unde de veteribus sanctorum patrum exemplis a me
petis auctoritatem: si licuit vel licet christiano pro dogmate
armis decertare? Quibus tuae mentis fluctuationibus, si aurem
sani cordis adhibueris, facile respondebitur, tum quia in promptu
nobis est, tum quia hoc tempore mihi scribere hoc visum est
pernecessarium. Igitur de Dei misericordia confisi, qui linguas
infantum disertas facit, adoriamur sermonem.» <span class="smcap">Bonithonis
Sutriensis</span>, <i>Liber ad Amicum</i>, I, ap. <span class="smcap">Watterich</span>, <i>Op. cit.</i>, e nei
<i>Libelli de lite</i>, vol. I ed. <span class="smcap">Dümmler</span>. Oltre il Watterich e il Dümmler
pubblicò una edizione di questo libro anche lo <span class="smcap">Jaffé</span> nei
<i>Monumenta Gregoriana</i>.</p>
</div>

<div class="footnote" id="note126">
<p><span class="label"><a href="#tag126">126</a>.&nbsp;&nbsp;</span>È quello medesimo che fece violenza al Papa in Santa
Maria Maggiore.</p>
</div>

<div class="footnote" id="note127">
<p><span class="label"><a href="#tag127">127</a>.&nbsp;&nbsp;</span><i>Vita Anselmi episcopi Lucensis</i>, auctore <span class="smcap">Bardone</span>, in <i>Monun.
Germ. Hist. SS.</i>, XII. Lo stesso Anselmo era autore di parecchi
lavori, alcuni dei quali polemici, ma la maggior parte di essi è
perduta.</p>
</div>

<div class="footnote" id="note128">
<p><span class="label"><a href="#tag128">128</a>.&nbsp;&nbsp;</span><span class="smcap">Domnizo</span>, <i>Vita Mathildis</i>, ed. Bethmann, <i>Mon. Germ. Hist.
Script.</i>, XII.</p>
</div>

<div class="footnote" id="note129">
<p><span class="label"><a href="#tag129">129</a>.&nbsp;&nbsp;</span><span class="smcap">A. Ferretti</span>, autore di un saggio piuttosto diligente intitolato:
<i>Canossa</i>. Reggio Emilia, 1876.</p>
</div>

<div class="footnote" id="note130">
<p><span class="label"><a href="#tag130">130</a>.&nbsp;&nbsp;</span>I versi seguenti che descrivono rincontro di Enrico IV
con Gregorio VII, serviranno a dare un'idea del verseggiare di
Bonizone il quale si trovava anch'egli in quel momento nel
castello di Canossa.
</p>

<div class="poem"><div class="stanza">
<p class="i01">Ante dies septem quam finem Janus haberet,</p>
<p class="i01">Ante suam faciem concessit Papa venire</p>
<p class="i01">Regem cum plantis nudis a frigore captis</p>
<p class="i01">In cruce se iactans, Papae saepissime clamans:</p>
<p class="i01">Parce, beate pater, pie, parce michi, peto plane!</p>
</div></div>
</div>

<div class="footnote" id="note131">
<p><span class="label"><a href="#tag131">131</a>.&nbsp;&nbsp;</span><i>Monumenta Gregoriana,</i> edidit <span class="smcap">Ph. Jaffé</span>, Berolini, 1865.
Alcune altre lettere sono state scoperte dipoi. Intorno a questo
regesto, il <span class="smcap">Giesebrecht</span> pubblicò una importante dissertazione
col titolo <i>De Gregorii VII registro emendando</i>, Regiomonti, 1858.
Secondo l'opinione del Pflugk-Harttung e di altri, il cardinale
Deusdedit avrebbe adoperato per la sua <i>Collectio Canonum</i> un altro
registro gregoriano, anteriore a quello pubblicato dallo Jaffé e più
completo. Contraddice a questa opinione il Loewenfeld. Io qui mi
limito a far cenno soltanto delle lettere di Gregorio, ma hanno
pur grande valore quelle che ancora si trovano degli altri pontefici
che gli furono vicini di tempo.</p>
</div>

<div class="footnote" id="note132">
<p><span class="label"><a href="#tag132">132</a>.&nbsp;&nbsp;</span>Per questi scrittori del Mezzogiorno, oltre lo studio che
sono venuto facendo sui testi, mi giovo grandemente dell'eccellente
lavoro pubblicato dal <span class="smcap">Capasso</span> col titolo: <i>Le fonti della
storia delle provincie napoletane</i>, nell'<i>Archivio storico delle provincie
napoletane</i>, an. 1876. Mi hanno pure molto giovato alcune
pubblicazioni inserite nell'<i>Archivio storico siciliano</i>, e varie
opere dei due storici siciliani, il <span class="smcap">La Lumia</span> e l'<span class="smcap">Amari</span>. Anzi al
caro e venerato autore del <i>Vespro Siciliano</i> e della <i>Storia dei Musulmani
in Sicilia</i>, debbo anche speciale gratitudine per alcune
indicazioni verbali che mi riuscirono utilissime.</p>
</div>

<div class="footnote" id="note133">
<p><span class="label"><a href="#tag133">133</a>.&nbsp;&nbsp;</span>Il nome di questo cronista era ignoto. Il prof. Gaudenzi
lo ha trovato in un manoscritto della biblioteca nazionale di
Napoli in cui questi Annali portano il titolo <i>Landulphi abbatis
S. Mariae de flumine apud Ceccanum Chronica</i>. Il Gaudenzi dà
questa notizia nella prefazione alla cronaca di S. Maria di Ferraria,
ma non dà alcuna indicazione circa l'autorità e l'età
del manoscritto.</p>
</div>

<div class="footnote" id="note134">
<p><span class="label"><a href="#tag134">134</a>.&nbsp;&nbsp;</span>Il Siragusa, ultimo editore del Falcando, pur mentre ne
loda i pregi letterari e la mirabile eloquenza, trova soverchio
questo appellativo.</p>
</div>

<div class="footnote" id="note135">
<p><span class="label"><a href="#tag135">135</a>.&nbsp;&nbsp;</span>«Falcandus has been styled the Tacitus of Sicily, and
after a just but immense abatement, from the first to the
twelfth century, from a senator to a monk, I would not strip
him of his title; his narrative is rapid and perspicuous, his
style bold and elegant, his observation keen: he had studied
mankind and feels like a man.» <span class="smcap">Gibbon</span>, <i>Decline and Fall
of the Roman Empire</i>, cap. <span class="smcap lowercase">LVI</span>.</p>
</div>

<div class="footnote" id="note136">
<p><span class="label"><a href="#tag136">136</a>.&nbsp;&nbsp;</span><i>La Historia o Liber de Regno Sicilie e la Epistola ad Petrum
Panormitane Ecclesie Thesaurarium di</i> <span class="smcap">Ugo Falcando</span> <i>a
cura</i> di <span class="smcap">G. B. Siragusa</span> tra le <i>Fonti</i> pubblicate dall'Istituto
Storico Italiano. Nella prefazione alla <i>Historia</i>, il Siragusa riassume
con molta diligenza e discute le varie opinioni e i molti
studî compiuti intorno al Falcando massime dall'Hartwig, dall'Hillger
e dallo Schröter. Anche un altro libro del Siragusa,
<i>Il regno di Guglielmo I in Sicilia</i>, è da consultare per ciò che
riguarda Ugo Falcando e Romualdo Salernitano.</p>
</div>

<div class="footnote" id="note137">
<p><span class="label"><a href="#tag137">137</a>.&nbsp;&nbsp;</span>«Madet terra pulchro cruore diffuso, tabetque iuvenili
sanguine cruentata, iacent veluti flos purpureus improvida
falce succisus.» <span class="smcap">Sabae Malaspinae</span>, <i>Rerum Sicularum Historia</i>,
IV, 16.</p>
</div>

<div class="footnote" id="note138">
<p><span class="label"><a href="#tag138">138</a>.&nbsp;&nbsp;</span>Giunto a questa età non è più possibile per me trattare
neppur brevemente d'altre fonti storiche oltre i cronisti. Mi
limito quindi a rammentar qui in nota le lettere di Pier della
Vigna il Gran Cancelliere di Federico II. Il suo epistolario è
uno dei più pregevoli monumenti letterarî di quel tempo, e
ha valore storico inestimabile. Anche si conoscono altri epistolari
contemporanei a quello, scritti da uomini che presero parte
alla vita pubblica, ma i più sono inediti e meriterebbero d'essere
pubblicati in tutto o in parte. È pure assai desiderabile
una edizione completa e definitiva dell'epistolario di Pier della
Vigna intorno al quale sono da consultare il saggio del napolitano
De Blasiis, e l'altro dell'Huillard Bréholles, <i>Pierre de la
Vigne, sa vie et sa correspondance</i>. Voglionsi menzionar di passaggio
anche la grande raccolta fatta dall'<span class="smcap">Huillard Bréholles</span>
in dieci volumi col titolo <i>Historia Diplomatica Friderici II</i>,
quella di <span class="smcap">Bartolomeo Capasso</span>, <i>Historia Diplomatica Regni
utrimque Siciliae ab an. 1250 ad an. 1266</i>, e quella del <span class="smcap">Winkelmann</span>,
<i>Acta Imperii inedita seculi XIII</i>.</p>
</div>

<div class="footnote" id="note139">
<p><span class="label"><a href="#tag139">139</a>.&nbsp;&nbsp;</span><i>Annales Casinenses</i> in <i>Mon. Germ. Hist.</i> SS. vol. XIX. — <i>Chronicon
Casauriense</i>, in <span class="smcap">Muratori</span>, <i>Rer. Italic. Script.</i>, II, 2. — <i>Alexandri
abbatis Telesini lib. IV de rebus gestis Rogerii Siciliae
regis 1127-1135</i> in <span class="smcap">Muratori</span>, <i>Op. cit.</i>, V, e presso <span class="smcap">Dal
Re</span>, <i>Cronisti Sincroni Napolitani</i>, Napoli, 1845. — <i>Chronicon
S. Bartholomaei de Carpineto</i>, in <span class="smcap">Ughelli</span>, <i>Italia Sacra</i>, vol. VII. — <span class="smcap">Romualdi
Salernitani,</span> <i>Annales</i>, Ibid. — <span class="smcap">Hugonis Falcandi</span>,
<i>Hist. de rebus gestis in Siciliae regno</i>, in <span class="smcap">Muratori</span>, <i>Op.
cit.</i>, VII, e nella edizione già citata del <span class="smcap">Siragusa</span>. — <span class="smcap">Petri
de Ebulo</span>, <i>Carmen de bello inter Heinricum VI et Tancredum</i>,
ap. <span class="smcap">Dal Re,</span> <i>Cronisti sincroni napoletani</i> e ed. Winkelmann, 1874. — <span class="smcap">Ricardi
De Sancto Germano</span>, <i>Chronica, Mon. Germ. Hist.</i>,
SS. XIX. — <span class="smcap">Nicolai de Jamsilla</span>, <i>De rebus gestis Friderici
II</i>, <span class="smcap">Muratori</span>, <i>Op. cit.</i>, VIII e <span class="smcap">Dal Re</span>, <i>Op. cit.</i> — <span class="smcap">Sabae
Malaspinae</span>, <i>Res Siculae</i>, Ibid., e meglio ap. <span class="smcap">Dal Re</span>, <i>Op. cit.</i> — <span class="smcap">Nicolai
Specialis</span>, <i>Hist. Sicula</i>, <span class="smcap">Muratori</span>, <i>Op. cit.</i>, X. — <span class="smcap">Bartholomaei
de Neocastro</span>, <i>Hist. Sicula</i>, Ibid., XIII. Un'altra
e più antica redazione della cronaca di Riccardo di San Germano
è stata pubblicata nei <i>Monumenti Storici</i> della Società napoletana
di Storia patria dal prof. Gaudenzi, insieme ad una
cronaca inedita di S. Maria di Ferraria che non è priva d'interesse.
<i>Ignoti Monachi Cisterciensis S. Mariae de Ferraria Chronica,
et</i> <span class="smcap">Ryccardi de Sancto Germano</span>, <i>Chronica priora</i> ed.
<span class="smcap">A. Gaudenzi</span>, Neapoli, 1888. — Degli scritti riconosciuti apocrifi
come i <i>Diurnali</i> di <span class="smcap">Matteo Spinelli</span>, e tra le croniche
romane quella del <span class="smcap">Monaldeschi</span>, non tengo parola, nè tengo
parola del <i>Rebellamentu de Sichilia</i>, una specie di romanzo storico,
come lo chiama l'Amari, dettato in Siciliano e che mi par
dimostrato non essere contemporaneo del Vespro.</p>
</div>

<div class="footnote" id="note140">
<p><span class="label"><a href="#tag140">140</a>.&nbsp;&nbsp;</span><i>Historia Pontificalis</i> ed. <span class="smcap">Arndt</span>, in <i>Mon. Germ. Hist</i>., SS. XX.</p>
</div>

<div class="footnote" id="note141">
<p><span class="label"><a href="#tag141">141</a>.&nbsp;&nbsp;</span>Questo scrittore è stato finora conosciuto sotto il nome
di Niccolò da Curbio. Il Pagnotti in uno studio molto pregevole
che precede una nuova edizione della <i>Vita d'Innocenzo IV</i>,
dimostrò ch'egli va chiamato Niccolò da Calvi. <span class="smcap">F. Pagnotti</span>,
<i>Niccolò da Calvi e la sua Vita d'Innocenzo IV, con una breve
introduzione sulla Istoriografia pontificia nei secoli XII e XIV</i>, in
<i>Archivio della R. Società romana di storia patria</i>, vol. XXI.</p>
</div>

<div class="footnote" id="note142">
<p><span class="label"><a href="#tag142">142</a>.&nbsp;&nbsp;</span><span class="smcap">Ptolemaei Lucensis</span>, <i>Historia Ecclesiastica</i>, in <span class="smcap">Muratori</span>,
<i>Rer. Italic. Script.</i>, vol. XI. — Tutte le altre vite pontificie
Ibid., vol. III.</p>
</div>

<div class="footnote" id="note143">
<p><span class="label"><a href="#tag143">143</a>.&nbsp;&nbsp;</span><i>Vita di Cola di Rienzo</i>, Bracciano 1624 e 1631; ap. <span class="smcap">Muratori</span>,
<i>Antiq. Ital.</i>, III, e con note di <span class="smcap">Zefirino Re</span>, Forlì 1828,
ristampata a Firenze dal Le Monnier. Tutte edizioni imperfette
e l'ultima più imperfetta delle altre. È debito ricordar
qui che Cola di Rienzo fu benemerito degli studi storici, e
iniziò in certo modo l'archeologia romana indagando negli
storici antichi e nelle epigrafi, la storia di quei monumenti che
gl'infiammavano l'anima. I quali fino ad allora ebbero per quasi
unica illustrazione le leggende medioevali contenute nella <i>Mirabilia</i>,
curioso e caratteristico libro di cui molto volentieri avrei
parlato se non fosse stato il timore d'ecceder troppo i confini
di questo lavoro. Oltre alle <i>Mirabilia</i> è notevole un libro di storie
romane, che forse fu noto a Cola di Rienzo, e contiene storie o
leggende dell'antica Roma. Se ne ha una traduzione in volgare
romano che risale verso la metà del secolo decimoterzo. La
R. Società romana di storia patria la pubblicherà tra breve col
titolo di <i>Lyber hystoriarum Romanorum o</i> <i>Storie de Troia et de
Roma</i> a cura del professore <span class="smcap">Ernesto Monaci</span> che già ne discorse
ampiamente nel volume XII dell'<i>Archivio</i> della Società stessa.
Importantissima per la storia di Cola di Rienzo è la raccolta
delle sue lettere pubblicata dall'Istituto Storico Italiano a cura
di <span class="smcap">A. Gabrielli</span>, tra le <i>Fonti per la Storia d'Italia</i>. Voglionsi
anche menzionare alcuni annali relativi a Roma e a paesi prossimi
a Roma, pubblicati nel volume XIX (SS.) dei <i>Monumenta
Germaniae Historica</i>.</p>
</div>

<div class="footnote" id="note144">
<p><span class="label"><a href="#tag144">144</a>.&nbsp;&nbsp;</span><span class="smcap">Adolfo Bartoli</span>, <i>Storia della Letteratura Italiana</i>, vol. I.
Firenze, 1878.</p>
</div>

<div class="footnote" id="note145">
<p><span class="label"><a href="#tag145">145</a>.&nbsp;&nbsp;</span>«Brevis est, grandia tamen in Mediolanensi urbe gesta
continet, et rerum perturbationes memoria dignas; graphiceque
exprimit, quid in animis hominum eorum temporum
potuerit, semperque poterit, dominandi cupido. Neque intra
pomoeria unius Mediolani consistit Landulphi narratio: multa
etiam habet, quibus Italica eius aevi historia illustretur.» <span class="smcap">Muratori</span>,
in praef. ad <i>Landulph. R. I. S.</i>, vol. V.
</p>

<p>
È bene notare che questi cronisti attinsero a più antiche
fonti di storia milanese, molte delle quali ci rimangono, e saranno
raccolte e date in luce dall'Istituto Storico Italiano, col
titolo <i>Monumenta Mediolanensia antiquissima</i>. Veggansi intorno
a queste fonti gli studi pubblicati dal prof. <span class="smcap">L. A. Ferrai</span>, nel
<i>Bullettino dell'Istituto Storico Italiano</i>, e nell'<i>Archivio Storico
Lombardo</i>.</p>
</div>

<div class="footnote" id="note146">
<p><span class="label"><a href="#tag146">146</a>.&nbsp;&nbsp;</span>Questa cronaca è stata generalmente attribuita finora ad
un Sire Raoul, di cui non si sapeva nulla oltre il nome, ma il signor
Holder-Egger pubblicando pei <i>Monumenta Germaniae Historica</i>
una nuova edizione di questa cronaca, ha dimostrato in modo
certo che il nome dell'autore è ignoto. <i>Gesta Friderici I Imperatoris
in Lombardia, auctore cive Mediolanensi, recognovit</i> <span class="smcap">O. Holder-Egger.</span>
Hannoverae, 1892.</p>
</div>

<div class="footnote" id="note147">
<p><span class="label"><a href="#tag147">147</a>.&nbsp;&nbsp;</span><span class="smcap">Arnulphi</span>, <i>Gesta Archiepiscoporum Mediolanensium</i>, in <i>Mon.
Germ. Hist</i>. SS. VIII. — <span class="smcap">Landulphi</span>, <i>Historia Mediolanensis</i>.
Ibid. — <span class="smcap">Landulphi Junioris de S. Paulo</span>, <i>Historia Mediolanensis</i>.
Ibid. XX, e <span class="smcap">Muratori</span>, <i>Op. cit.</i>, vol. V. — <span class="smcap">Andreae</span>,
<i>Vita S. Arialdi</i> in <i>Acta Sanctorum</i> (5 giugno). — <span class="smcap">Moysis Magistri
Bergomensis</span>, <i>De Laudibus Bergomi</i>. <span class="smcap">Muratori</span> <i>R. I. S.</i>
vol. V. — <span class="smcap">Anonymi</span>, <i>Poema de bello et excidio urbis Comensis</i>.
Ibid. — <span class="smcap">Radulfi</span> <i>sive</i> <span class="smcap">Raul</span>, <i>De rebus gestis Friderici I</i>. Ibid.,
VI, e <i>Annales Mediolanenses, Mon. Germ. Hist.</i> SS. XVIII, e
nuova ediz. Holder-Egger già citata. — <i>Boncompagni Magistri
Florentini</i>, <i>De Obsidione Anconae</i>, <span class="smcap">Murat</span>. <i>R. I. S.</i> VI. — Un
nuovo testo dell'<i>Assedio d'Ancona</i>, di Boncompagno, fu
pubblicato da <span class="smcap">A. Gaudenzi</span>, nel fasc. 15 del <i>Bullettino dell'Istituto
Storico Italiano</i>. — <span class="smcap">Otto Morena, Acerbus Morena, Anonymus,</span>
<i>De rebus Laudensibus</i>, in <i>Mon. Germ. Hist</i>. SS. XVIII.
Una traduzione dell'opera dei <i>Morena</i>, fu pubblicata nell'<i>Archivio
storico per la città e comune del circondario di Lodi</i>. Anni II
e III.</p>
</div>

<div class="footnote" id="note148">
<p><span class="label"><a href="#tag148">148</a>.&nbsp;&nbsp;</span>«Ottoni Frisingensi episcopo.... viro utique qui singularem
habebat dolorem de controversia inter regnum et sacerdotium.»
<span class="smcap">Rahevini</span>, <i>Gesta Friderici</i>, III, 22.</p>
</div>

<div class="footnote" id="note149">
<p><span class="label"><a href="#tag149">149</a>.&nbsp;&nbsp;</span>«Praelium hoc a decima pene dici hora usque ad noctem
protractum est. Caesi fuerunt ibi vel in Tyberi mersi pene
mille, capti ferme ducenti, sautiati innumeri, caeteri in fugam
versi, imo tantum ex nostris, mirum dictu, occiso, uno
capto. Plus enim nostros intemperies coeli aestusque illo in
tempore maxime circa Urbem immoderatior, quam Romanorum
laedere poterant arma.» Eppure «Finito tam magnifico
triumpho,» il dì seguente l'Imperatore ritraeva l'esercito e
s'accampava a rispettosa distanza da Roma. Non è senza interesse
il confrontar questo episodio della storia del vescovo di
Frisinga col passo di Liudprando citato qui sopra alla pagina 131.
Il testo pubblicato dal Waitz nella nuova edizione delle Gesta,
porta il numero dei Romani morti a seicento, ma tra le numerose
varianti ch'egli reca, non indica il manoscritto da cui ha
tratto questa variante, che pure è così considerevole.</p>
</div>

<div class="footnote" id="note150">
<p><span class="label"><a href="#tag150">150</a>.&nbsp;&nbsp;</span>Le edizioni recano veramente: <i>ex hac comminandi potestate</i>,
ma la frase non mi par che abbia senso. Io credo che debba
leggersi <i>commanendi</i> e traduco a seconda della mia congettura,
la quale mi par confermata da tutto il passo che dice: «Ex quo
fit ut tota illa terra inter civitates ferme divisa, singulae <i>ad
commanendum secum</i> diocesanos compulerint, vixque aliquis nobilis
vel vir magnus tam magno ambitu inveniri queat, qui
civitatis suae non sequatur imperium. Consueverunt autem
singuli singula territoria<i> ex hac comminandi</i> (l. <i>commanendi</i>)
potestate <i>comitatus</i> suos appellare.»</p>
</div>

<div class="footnote" id="note151">
<p><span class="label"><a href="#tag151">151</a>.&nbsp;&nbsp;</span>«Ego autem, qui huius operis principium eius [Ottonis]
ex ore adnotavi, finemque eius de principis iussu perficiendum
suscepi, et manu mea ipsius extrema lumina clausi.» <span class="smcap">Rahevini</span>,
<i>Gesta Friderici</i>, IV, 14.</p>
</div>

<div class="footnote" id="note152">
<p><span class="label"><a href="#tag152">152</a>.&nbsp;&nbsp;</span><span class="smcap">Ottonis Frisingensis</span>, <i>Opera</i> (I. <i>Chronicon</i>, II. <i>Gesta Friderici
Imperatoris</i>) in <i>Mon. Germ. Hist</i>. SS. XX ed. <span class="smcap">R. Wilmans</span>,
e una nuova edizione delle <i>Gesta</i> curata del <span class="smcap">Waitz</span>, Hannover,
1884. Oltre Ragevino o Rahevino, che nelle antiche edizioni
veniva erroneamente chiamato Radevico, e che ebbe egli stesso
un continuatore anonimo, il vescovo di Frisinga ebbe un altro
continuatore in Ottone da San Biagio, il quale condusse il Chronicon
fino al 1209. Intorno ad Ottone di Frisinga si è scritto molto,
e sono da segnalare sopra gli altri gli studî del Giesebrecht
e del Wattenbach, e le belle prefazioni del Willmans alla edizione
delle opere citate qui sopra. <i>Guntheri Ligurini,</i> <i>De Rebus
gestis Friderici I Aenobarbi</i>, ed. pr. Basileae, 1569. <span class="smcap">Gotifredi
Viterbiensis</span>, <i>Opera</i>, in <i>Mon. Germ. Hist</i>. SS. XXII.</p>
</div>

<div class="footnote" id="note153">
<p><span class="label"><a href="#tag153">153</a>.&nbsp;&nbsp;</span><i>Gesta di Federico I in Italia</i>.... a cura di <span class="smcap">Ernesto Monaci</span>,
nelle <i>Fonti per la Storia d'Italia</i>, pubblicate dall'Istituto Storico
Italiano, e cf. <span class="smcap">Ernesto Monaci</span>, <i>Il Barbarossa e Arnaldo
da Brescia a Roma</i>, nell'<i>Archivio della Società romana di Storia
patria</i>, vol. I, e <span class="smcap">W. v. Giesebrecht</span>, <i>Sopra il poema recentemente
scoperto intorno all'imperatore Federico I, lettera al prof. Monaci</i>.
Ibid., vol. II. Il signor C. Wenck propose il dubbio che l'autore
potesse essere un <i>Thadeus de Roma</i>, nel <i>Neues Archiv</i>, IX, 1
(Anno 1883), ma la sua congettura non venne accolta. Il manoscritto
che contiene il poema è del secolo <span class="smcap lowercase">XIII</span>, e in calce porta
questo titolo: <i>Gesta per imperatorem Federicum Barbam rubeam, in
partibus Lumbardie et Italie</i>. Ruggero Bonghi nel suo mirabile
studio sopra Arnaldo da Brescia si giovò assai della pubblicazione
del Monaci rilevandone il gran valore.</p>
</div>

<div class="footnote" id="note154">
<p><span class="label"><a href="#tag154">154</a>.&nbsp;&nbsp;</span>Ne pubblicò alcuni frammenti il <span class="smcap">Waitz</span> nei <i>Mon. Germ.
Hist.</i> SS. XXIV. Intorno a questo scrittore io ebbi occasione
di fare alcune osservazioni pubblicando un frammento di cronaca
scritto da Landolfo Colonna. Cf. <i>Landolfo e Giovanni Colonna
secondo un Codice Bodleiano</i>, in <i>Archivio della R. Società
romana di storia patria</i>, vol. VIII.</p>
</div>

<div class="footnote" id="note155">
<p><span class="label"><a href="#tag155">155</a>.&nbsp;&nbsp;</span><span class="smcap">M. Tabarrini</span>, <i>La cronaca di Fra Salimbene da Parma</i>. In
tutto ciò che dico di Salimbene, seguo precipuamente il saggio
del senatore Marco Tabarrini, uno dei più perfetti lavori usciti
dalla penna di quello scrittore eminente. È stato ripubblicato
tra i suoi <i>Studî di critica storica</i>, Firenze, 1876. Quanto al <i>Chronicon</i>
<span class="smcap">Fr. Salimbene Parmensis</span>, esso fu per la prima volta
pubblicato nel 1857 in Parma (<i>Monumenta historica ad provincias
Parmensem et Placentinam pertinentia</i>, vol. III). Nuove edizioni
di questa cronaca sono annunziate dall'Istituto Storico
Italiano e dalla Società dei <i>Monumenta Germaniae</i>. Intorno alla
critica del testo salimbeniano e alle sue relazioni con altre cronache,
si è molto discusso, e principalmente dal Clédat, dal Novati,
dal Dove, dallo Scheffer-Boichorst, dallo Holder-Egger, dal
Wattenbach e dal Michael. Quest'ultimo è autore di un buon
libro su Salimbene. <span class="smcap">E. Michael</span>, <i>Salimbene und seine Cronik</i>,
Innsbruck, 1889.</p>
</div>

<div class="footnote" id="note156">
<p><span class="label"><a href="#tag156">156</a>.&nbsp;&nbsp;</span></p>

<div class="poem"><div class="stanza">
<p class="i01">Suo cimitero da questa parte hanno</p>
<p class="i01">Con Epicuro tutti i suoi seguaci</p>
<p class="i01">Che l'anima col corpo morta fanno.</p>
<p class="i01 dotted">. . . . . . . . . . . . . .</p>
<p class="i01 dotted">. . . . . . . . . . . . . .</p>
<p class="i01">Qua entro è lo secondo Federico.</p>
<p class="i08">                     <span class="smcap">Dante</span>, <i>Inferno</i>, X.</p>
</div></div>
</div>

<div class="footnote" id="note157">
<p><span class="label"><a href="#tag157">157</a>.&nbsp;&nbsp;</span>«Il guelfo Salimbene in quel suo stile caldo e abbondante
ci fa sentire i palpiti del cuore italiano.» <span class="smcap">Amari</span>, <i>Storia del
Vespro</i>, I, 5.</p>
</div>

<div class="footnote" id="note158">
<p><span class="label"><a href="#tag158">158</a>.&nbsp;&nbsp;</span>«Reducta in solitudinem eo quod non esset nec cultor nec
transiens per eam.... nec poterant homines arare, nec seminare,
nec metere, nec vineas facere, nec in villis habitare....
Verumtamen prope civitates laborabant homines cum custodia
militum.... Et hoc oportebat fieri propter berruarios et
praedones qui multiplicati erant nimis. Et capiebant homines
et ducebant ad carceres ut se redimerent pro pecunia....
Et ita libenter videbat homo hominem, tempore illo euntem
per viam, sicut libenter videret diabolum.» <span class="smcap">Salimb</span>., <i>Chron</i>.,
pag. 71.</p>
</div>

<div class="footnote" id="note159">
<p><span class="label"><a href="#tag159">159</a>.&nbsp;&nbsp;</span>Altre due opere storiche notevoli di lui sono la <i>Cronaca
Galvagnana</i> e il <i>Chronicon Maius</i>. Cf. <span class="smcap">L. A. Ferrai</span>, <i>Le Cronache
di Galvano Fiamma e le fonti della Galvagnana</i>, nel <i>Bullettino
dell'Istituto Storico Italiano</i>, n. 10.</p>
</div>

<div class="footnote" id="note160">
<p><span class="label"><a href="#tag160">160</a>.&nbsp;&nbsp;</span>Ne ha data una nuova edizione il <span class="smcap">Ferrai</span> nelle <i>Fonti per
la Storia d'Italia</i>, col titolo <i>Historia Johannis de Cermenate</i>.</p>
</div>

<div class="footnote" id="note161">
<p><span class="label"><a href="#tag161">161</a>.&nbsp;&nbsp;</span>Cf. <span class="smcap">Gorrini</span>, <i>Il Comune Astigiano e la sua Storiografia</i>. Firenze,
1884.</p>
</div>

<div class="footnote" id="note162">
<p><span class="label"><a href="#tag162">162</a>.&nbsp;&nbsp;</span>La cronaca dello Smerego fu ristampata dal senatore Lampertico
nel volume II dei suoi <i>Scritti storici e letterari</i>.</p>
</div>

<div class="footnote" id="note163">
<p><span class="label"><a href="#tag163">163</a>.&nbsp;&nbsp;</span><span class="smcap">Zanella</span>, <i>Ferreto de' Ferreti</i>, nel volume intitolato: <i>Scritti
varii</i>, Firenze, Le Monnier, 1877, e cf. <span class="smcap">Morsolin</span>, <i>Le Fonti
della storia di Vicenza</i>, Venezia, 1881; <span class="smcap">Max Laue</span>, <i>Ferreto von
Vicenza</i>; e <span class="smcap">Cipolla</span>, in <i>Giornale storico della Letteratura</i>, III, 229;
<span class="smcap">Amari</span>, <i>Storia del Vespro</i>, III, 19.</p>
</div>

<div class="footnote" id="note164">
<p><span class="label"><a href="#tag164">164</a>.&nbsp;&nbsp;</span><span class="smcap">Ferreti Vicentini</span>, <i>Historia rerum in Italia gestarum ab
an. 1250 usque ad an. 1318, e De Scaligerorum origine poema</i>,
in <span class="smcap">Muratori</span>, <i>Rer. Ital. Script.</i>, vol. IX. — <span class="smcap">Rolandini Patavini</span>,
<i>De factis in Marchia Tarvisina</i>, lib. XII. <i>Ibid</i>., vol. XII, e
<i>Mon. Germ. Hist.</i>, Script., vol. XIX. Gli altri scritti menzionati
qui sopra trovansi anch'essi nella raccolta muratoriana. Anche
è da ricordare una cronaca che già il Muratori aveva pubblicato
col titolo di <i>Chronicon Patavinum</i> (<i>Antiq. Ital.</i>, vol. IV) e
di cui il professore A. Bonardi ha dato una nuova edizione nella
<i>Miscellanea di storia veneta</i>, ser. II, t. VI, col titolo <i>Liber Regiminum
Paduae</i>. Il Bonardi dimostra come l'autore del Liber attingesse
a fonti originali che sono ora perdute. Le cronache
piemontesi furono ripubblicate a Torino negli <i>Historiae Patriae
Monumenta</i>.</p>
</div>

<div class="footnote" id="note165">
<p><span class="label"><a href="#tag165">165</a>.&nbsp;&nbsp;</span><span class="smcap">Albertini Mussati</span>, <i>Historia Augusta</i>, ap. <span class="smcap">Muratori</span>, <i>Rer.
It. Script.</i>, vol. X, col. 417.</p>
</div>

<div class="footnote" id="note166">
<p><span class="label"><a href="#tag166">166</a>.&nbsp;&nbsp;</span>«Fine facto fremens Senatus in altum voces tulit pari assensu
haec omnia sancienda dijudicans.» <i>Ibid</i>.</p>
</div>

<div class="footnote" id="note167">
<p><span class="label"><a href="#tag167">167</a>.&nbsp;&nbsp;</span><i>De Gestis Italicorum</i>, loc. cit., col. 614.</p>
</div>

<div class="footnote" id="note168">
<p><span class="label"><a href="#tag168">168</a>.&nbsp;&nbsp;</span><span class="smcap">Albertini Mussati</span> <i>Opera</i>, Venetiis, 1636. <i>De Gestis Henrici
VII Caesaris, Historia Augusta. De Gestis Italicorum post
mortem Henrici VII. Eccerinis Tragoedia</i>, ap. <span class="smcap">Muratori</span>, <i>Rer.
Ital. Script.</i>, vol. X. Una nuova pregevole edizione dell'Eccerinis
è comparsa testé accompagnata da uno studio importante
del Carducci. <span class="smcap">Albertino Mussato</span>, <i>Eccerinide, tragedia a cura
di</i> <span class="smcap">Luigi Padrin</span> <i>con uno studio di</i> <span class="smcap">Giosuè Carducci</span>, Bologna,
Zanichelli, 1900. In un codice vaticano si sono scoperti sette
libri della <i>Historia Augusta</i> tuttora inediti, che fanno sempre
più desiderare una completa edizione delle opere storiche di Albertino
Mussato. Diversi lavori sono apparsi su questo autore,
tra i quali uno assai notevole di <span class="smcap">Giacomo Zanella</span>, <i>Di Albertino
Mussato e delle guerre tra Padovani e Vicentini</i>, in cui l'autore
esamina con molta finezza oltre gli storici alcuni altri componimenti
letterari, e in uno d'essi intitolato <i>Il Sogno</i> vede alcune
relazioni colla <i>Divina Commedia</i>. Ne ho tratto aiuto. Veggansi
anche sopra il Mussato gli scritti del Wychgram, del Cappelletti,
dello Zardo, del Minoia, del Gloria e del Novati. Buono
il saggio di <span class="smcap">W. Friedensburg</span>, <i>Zur Kritik der Historia Augusta
nelle Forschungen zur Deutschen Geschichte</i>. XXIII, 1. Il Friedensburg
ha anche tradotto in tedesco il lavoro d'Albertino, di
cui non esiste, ch'io sappia, traduzione italiana. Finora il Mussato
è il migliore storico di sé stesso. I due Cortusi e i due
Gatara zio e nipote i primi, padre e figlio i secondi, scrissero
di Padova dopo Albertino, ma son di molto inferiori a lui. È
necessario limitarsi a menzionarli qui in nota. Le opere loro
furono pubblicate dal <span class="smcap">Muratori</span>, <i>Op. cit.</i>, vol. X e XVII.</p>
</div>

<div class="footnote" id="note169">
<p><span class="label"><a href="#tag169">169</a>.&nbsp;&nbsp;</span>«Scis quippe tu nostrorum actuum in Rempubblicam, fide
testis Episcope, quantis domi militiaeque solertiis implicer,
ut nec nox agendorum variis meditationibus suppetat, nec
agendis lux diurna sufficiat.... Sed quamquam sic agitantibus
vexatus anfractibus, quia in parte laborum ipse fuerim, scribendi
laborem recusasse nolim, praesertim tanto permotus
auctore.»</p>
</div>

<div class="footnote" id="note170">
<p><span class="label"><a href="#tag170">170</a>.&nbsp;&nbsp;</span>Le fonti della storia veneziana sono, com'è naturale,
oggetto continuo di ricerche e di dissertazioni per gli eruditi.
Oltre ciò che hanno lasciato su tale argomento il Muratori,
il Foscarini, il Tiraboschi ed il Pertz, cito particolarmente per
averne ricavato grande aiuto i due lavori del Simonsfeld e del
Monticolo già mentovati, ed un altro studio del Simonsfeld sopra
Andrea Dandolo pubblicato nell'<i>Archivio Veneto</i>. Veggansi
anche i lavori del <span class="smcap">Prost</span> nella <i>Revue des Questions Historiques.</i></p>
</div>

<div class="footnote" id="note171">
<p><span class="label"><a href="#tag171">171</a>.&nbsp;&nbsp;</span><i>La Cronique des Veniciens de Maistre</i> <span class="smcap">Martin Da Canal</span>,
edita dal Polidori con traduzione a fronte del Galvani. Ho adoperato
questa traduzione nel frammento riportato qui sopra.
La cronaca è pubblicata nell'<i>Archivio Storico Italiano</i>, prima
serie, vol. VIII, an. 1845. Lo stesso volume contiene il <i>Chronicon
Altinate</i> pubblicato da A. Rossi, e i frammenti della cronaca
di Marco pubblicati da Angelo Zon.</p>
</div>

<div class="footnote" id="note172">
<p><span class="label"><a href="#tag172">172</a>.&nbsp;&nbsp;</span>«Certe graviorem de iis rebus scriptorem nullum proferam.»
<span class="smcap">Muratori</span>, <i>In praef. ad A. Danduli chronicon</i>.</p>
</div>

<div class="footnote" id="note173">
<p><span class="label"><a href="#tag173">173</a>.&nbsp;&nbsp;</span><span class="smcap">Andreae Danduli</span>, <i>Chronicon Venetum, a Pontificatu S. Marci
ad an. usque 1339: succedit</i> <span class="smcap">Raph. Caresini</span> <i>continuatio usque ad
an. 1388 nunc primum evulgata</i>, in <span class="smcap">Muratori</span>, <i>Rer. Ital. Script.</i>,
vol. XII. Menziono qui anche la cronaca scritta in italiano da
<span class="smcap">Daniele Chinazzo</span> sulla guerra di Chioggia tra Veneziani e Genovesi
(A. D. 1378 e seg.). Ibid. vol. XV.</p>
</div>

<div class="footnote" id="note174">
<p><span class="label"><a href="#tag174">174</a>.&nbsp;&nbsp;</span><span class="smcap">Cafari</span> <i>et continuatorum Annales Januenses</i>, ed. <span class="smcap">Pertz</span>, in
<i>Mon. Germ. Hist.</i>, vol. XIII. Agli Annali è premessa una buonissima
prefazione del Pertz alla quale mi sono attenuto assai
da vicino per le notizie che reco sugli annalisti. Una nuova edizione
assai migliore ne dà in luce ora l'Istituto Storico Italiano
nella sua raccolta. Il primo volume già pubblicato contiene gli
scritti di Caffaro e gli Annali di Oberto Cancelliere fino all'anno
1173. Curò l'edizione di questo primo volume Luigi
Tommaso Belgrano e vi premise una introduzione ricca di notizie
e di particolari eruditi intorno ai due primi annalisti. Interrotto
per la morte del Belgrano, il lavoro viene ora continuato
dal marchese Cesare Imperiale di S. Angelo di cui vuolsi anche
menzionare il bel libro su Caffaro. <i>Annali Genovesi di</i> <span class="smcap">Caffaro</span>
<i>e de' suoi continuatori</i> nelle Fonti per la Storia d'Italia, e cf.
<span class="smcap">C. Imperiale di S. Angelo</span>, <i>Caffaro e i suoi tempi</i>, Torino,
Roux, 1894. Relativamente a Genova anche giova ricordare il
<i>Chronicon Genuense ab origine urbis usque ad an. 1297</i>, di <span class="smcap">Jacopo
da Varagine</span>, noto autore della <i>Legenda aurea</i>. Lo pubblicò
il <span class="smcap">Muratori</span> nel IX volume dei <i>Rerum Italicarum</i> compendiandone
la parte antica e leggendaria e conservando intera
la serie dei vescovi e la parte del <i>Chronicon</i> più vicina ai tempi
dell'autore.</p>
</div>

<div class="footnote" id="note175">
<p><span class="label"><a href="#tag175">175</a>.&nbsp;&nbsp;</span><i>Laurentii Vernensis</i>, <i>De bello Maioricano libri VII. Rer.
Ital. Script.</i>, vol. VI. — <i>Gesta trumphalia per Pisanos facta</i>,
Ibid. <span class="smcap">Bernardi Marangonis</span>, <i>Annales Pisani, 1004-1115, Mon.
Germ. Hist. Script.</i>, vol. XIX, e colla continuazione di <span class="smcap">Michele
De Vico</span>, in <span class="smcap">Muratori</span>, Ibid. Le opere nominate qui appresso
immediatamente, in <span class="smcap">Muratori</span>, <i>Op. cit.</i>, vol. XI, XV, XVIII.
E veggasi anche il volume VI dei <i>Documenti di Storia italiana</i>
pubblicato dalla Deputazione Toscana di storia patria, che contiene,
gli <i>Annales</i> <span class="smcap">Ptolemaei Lucensis</span> pubblicati a cura di
C. Minutoli, e i <i>Gesta Florentinorum</i> a cura di C. Milanesi. Le
<i>Croniche di</i> <span class="smcap">Giovanni Sercambi</span> sono state pubblicate a cura di
Salvatore Bongi nella raccolta delle <i>Fonti</i> dall'Istituto Storico
Italiano.</p>
</div>

<div class="footnote" id="note176">
<p><span class="label"><a href="#tag176">176</a>.&nbsp;&nbsp;</span>Non mi pare di dover far menzione del Petrarca, perché
l'azione sua come storico si volse alla antichità classica, di cui
promosse con tanto amore e con tanta fortuna la risurrezione.
Tra le opere sue hanno grande importanza per la storia contemporanea
le <i>Epistolae</i>. Per le stesse ragioni non parlo del Boccaccio
di cui neppure tengo discorso per la <i>Vita di Dante</i> e pel
Commento alla <i>Divina Commedia</i> che mi condurrebbe agli altri
commentatori e fuori dei miei confini.</p>
</div>

<div class="footnote" id="note177">
<p><span class="label"><a href="#tag177">177</a>.&nbsp;&nbsp;</span></p>

<div class="poem"><div class="stanza">
<p class="i01">L'altra traendo alla rocca la chioma</p>
<p class="i02">  Favoleggiava con la sua famiglia</p>
<p class="i02">  De' Troiani e di Fiesole e di Roma.</p>
<p class="i08">                    <span class="smcap">Dante</span>, <i>Paradiso</i>, XV.</p>
</div></div>
</div>

<div class="footnote" id="note178">
<p><span class="label"><a href="#tag178">178</a>.&nbsp;&nbsp;</span>Intorno a questi primi cronisti cf. <span class="smcap">P. Scheffer Boichorst</span>,
<i>Gesta Florentinorum</i> in <i>Archiv der Gesellschaft für ältere deutsche
Geschichtskunde</i>, vol. XII. <span class="smcap">Otto Hartwig</span>, <i>Quellen und Forschungen
zu ältesten Geschichte der Stadt Florenz</i>, Marburg, 1875,
Halle, 1880 e le buone osservazioni del prof. Cesare Paoli su
questo libro, nell'<i>Archivio Storico Italiano</i>, 4ª serie, t. IX. <span class="smcap">P. Villari</span>,
<i>I primi due secoli della Storia di Firenze</i>, Firenze, 1893-94, e
specialmente il primo capitolo di quest'opera, e l'appendice in
cui il Villari pubblica la cronaca già attribuita a Brunetto Latini.
<span class="smcap">R. Davidsohn</span>, <i>Geschichte von Florenz</i>, Berlino, 1896. <span class="smcap">P. Santini</span>,
<i>Documenti dell'antica costituzione del comune di Firenze</i>,
pubblicato dalla R. Deputazione Toscana di storia patria, <i>Documenti</i>,
vol. X.</p>
</div>

<div class="footnote" id="note179">
<p><span class="label"><a href="#tag179">179</a>.&nbsp;&nbsp;</span>Vedasi su questo argomento il bellissimo studio di <span class="smcap">Vittorio
Lami</span>, <i>Di un compendio inedito della Cronica di Giovanni
Villani nelle sue relazioni con la storia fiorentina malispiniana</i>, in
<i>Archivio Storico Italiano</i>, 5ª serie t. V. Con questo lavoro il Lami
si avvicinò molto alla soluzione del problema, ed è assai da dolere
che la morte immatura gli vietasse di giungere ad una conclusione
definitiva.</p>
</div>

<div class="footnote" id="note180">
<p><span class="label"><a href="#tag180">180</a>.&nbsp;&nbsp;</span>L'autenticità di questa cronaca è stata cagione di lunghe
appassionate controversie ormai sopite, giova sperare, per sempre.
L'opera ponderosa, ma dotta onesta e sagace, del professore
Isidoro Del Lungo (<i>Dino Compagni e la sua cronica</i>, Firenze,
Le Monnier, 1879-1887) ha conclusa la questione e reso doppio
servigio alle lettere, provando l'autenticità della cronaca e porgendone
anche una edizione assai buona. Di tutta questa questione
di Dino Compagni, come l'hanno chiamata, io non farò
parola, memore che il libro presente non è polemico. Solo era
necessità accennare al fatto, e ricordare il libro del professore
Del Lungo che mi è guida in queste pagine, e al quale
dovranno sempre aver grande obbligo quanti d'ora innanzi
studieranno la cronaca del Compagni. Il Del Lungo ha pubblicato
anche un'altra edizione della <i>Cronica</i> per uso scolastico
con un commento ed una prefazione eccellenti, ed ora, ristudiando
il suo maggior libro, ne ha tratto un volume di pregio
singolare. <span class="smcap">I. Del Lungo</span>, <i>Da Bonifazio VIII ad Arrigo VII</i>,
Milano, Hoepli, 1899.</p>
</div>

<div class="footnote" id="note181">
<p><span class="label"><a href="#tag181">181</a>.&nbsp;&nbsp;</span><span class="smcap">Tosti</span>, <i>Storia di Bonifazio VIII e dei suoi tempi</i>.</p>
</div>

<div class="footnote" id="note182">
<p><span class="label"><a href="#tag182">182</a>.&nbsp;&nbsp;</span>Morì il 26 di febbraio del 1324. I brani della <i>Cronica</i> che
si leggono qui sopra, sono citati secondo il testo della edizione
scolastica curata da <span class="smcap">I. Del Lungo</span> nella sua terza ristampa (Firenze,
1895). Nomino qui con sentimento di particolare riconoscenza
i miei cari amici Isidoro Del Lungo e Cesare Paoli, pei
molti suggerimenti che mi hanno dato mentre rivedevo queste
ultime pagine relative ai cronisti fiorentini.</p>
</div>

<div class="footnote" id="note183">
<p><span class="label"><a href="#tag183">183</a>.&nbsp;&nbsp;</span><span class="smcap">Gino Capponi</span>, <i>Storia della Repubblica di Firenze</i>. Firenze,
Barbèra, 1876. Il prof. Del Lungo (<i>Op. cit.</i>, vol. I, pagg. 971
e segg.) fa alcune eccezioni a questo giudizio del Capponi, e
nella sua prefazione alla edizione scolastica scrive queste parole
che pure mi sembrano meritevoli di nota: «Il libro di Dino non
è una cronica, nel senso in che questa forma di narrazione si
distingue dalla storia propriamente detta.... Del resto la <i>Cronica</i>
del Compagni è proprio la storia d'un fatto determinato
e speciale, cioè la Divisione di Parte Guelfa in Firenze tra
Bianchi e Neri; storia nella quale spiccano, in modo rilevantissimo,
gli antecedenti il mezzo e la conclusione; e dove inoltre
la partecipazione dell'Autore in non piccola parte de' fatti
che narra, dà alle sue pagine.... alcuno dei caratteri del Commentario.»</p>
</div>

<div class="footnote" id="note184">
<p><span class="label"><a href="#tag184">184</a>.&nbsp;&nbsp;</span>«Like our own Gibbon musing upon the steps of Ara
Coeli, within sight of the Capitol, and within hearing of
the monks at prayer, he felt the <i>genius loci</i> stir him with a
mixture of astonishment and pathos.» <span class="smcap">J. A. Symonds</span>, <i>Renaissance
in Italy</i>.</p>
</div>

<div class="footnote" id="note185">
<p><span class="label"><a href="#tag185">185</a>.&nbsp;&nbsp;</span><span class="smcap">G. Villani</span>, VIII, 36.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina elaborata dal trascrittore e posta nel pubblico dominio.
</p>
</div>

</body>
</html>
